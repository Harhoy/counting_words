Vi tror på Norge
Vi som bor i dette landet, skaper mulighetene sammen.
Gjennom generasjoner har vi skapt et samfunn med økonomisk velstand og god velferd, et samfunn
hvor vi har tillit til hverandre og kan jobbe sammen om felles mål, og et land hvor vi gir muligheter til
alle uavhengig av bakgrunn.
Som samfunn skal vi sikre den grunnleggende tryggheten for deg og dine, samtidig som vi skal gi
enkeltmennesker og familier frihet til å velge, rom til å satse og mulighet til å skape sin egen fremtid.
Vi tror på Norge fordi vi tror på alle oss som bor her: på enkeltmennesker, familier, lokalsamfunn og
på den enkeltes initiativ i næringsliv og frivillige organisasjoner. Vi tror at fellesskapet blir sterkere når
det preges av frihet og ansvar, og når flest mulig beslutninger tas nærmest den det gjelder. Vi tror at
innsatsvilje og skaperkraft styrker fellesskapet, ikke svekker det. Vi tror på Norge fordi landet vårt har
store muligheter som vi kan utnytte sammen.
Vår jobb er å ta vare på det beste i Norge og bringe det videre til kommende generasjoner.
For å sikre tryggheten og utnytte mulighetene må vi tilpasse oss en ny virkelighet. Verden endrer seg,
samfunnet endrer seg, og nye oppgaver må løses. Da er ikke alltid gårsdagens løsninger tilstrekkelige.
Å bygge Norge for fremtiden betyr derfor gradvis endring og skrittvise reformer. Ikke fordi endring er
et mål i seg selv, men fordi vi som samfunn må håndtere endringene.
Ny utrygghet:
Verden er mer ustabil enn på mange år. Nye trusler fra autoritære krefter, terrorangrep mot
uskyldige og flere ustabile stater påvirker oss her hjemme. Ingen kan lenger tro at Norge er isolert fra
det som skjer ute i verden. I en slik situasjon er det avgjørende at Norge har et sterkt forsvar, et politi
som sikrer trygghet i hverdagen, og at vi fører en stabil og forutsigbar utenrikspolitikk.
Den store omstillingen:
Olje- og gassnæringen vil være viktig i mange tiår fremover, men Norge trenger flere økonomiske ben
å stå på. Vi skal igjennom et grønt skifte for å sikre en mer miljøvennlig og bærekraftig verdiskaping, 
5
og vi skal håndtere et arbeidsliv hvor teknologien vil sprenge stadig flere grenser. Velferden vår
avhenger av at vi legger til rette for at eksisterende arbeidsplasser ikke går tapt, samtidig som det
skapes nye. Hvis bedriftene våre går dårlig, blir det også færre jobber. Hvis det er vanskelig å skape
nye arbeidsplasser, eller færre bidrar til fellesskapet, vil velferden på sikt bli truet. Hvis vi ikke
utnytter mulighetene som ny teknologi gir, vil vi sakke akterut. Vi må oppmuntre til innsats og
initiativ for å trygge og skape jobber i privat sektor.
Bærekraftig velferd:
Norge vil få lavere inntekter fra oljen i årene fremover. Samtidig står vi overfor uløste oppgaver på en
rekke områder: Barn skal få en god start i livet, vi skal ta hånd om og integrere flyktninger og
asylsøkere, bekjempe sosiale forskjeller og sikre en god og verdig eldreomsorg for stadig flere eldre.
Hvis vi ikke klarer å prioritere de viktigste oppgavene, vil velferden for oss alle bli svekket. Vi må
prioritere det offentliges kjerneoppgaver, og vi må bruke oljeinntektene våre til beste også for
kommende generasjoner.
Høyres visjon er et samfunn med muligheter for alle. Politikk er viktig, men et godt samfunn
kan ikke skapes av politikere. Et godt samfunn bygger på frihet og mangfold, og gir rom for
innsats og initiativ fra enkeltmennesker, familier, lokalsamfunn, frivillige og næringsliv.
I neste fireårsperiode vil landet vårt stå overfor store utfordringer, og valgene vi tar, spiller en
rolle for tryggheten og mulighetene til neste generasjon.
Trygghet i hverdagen
Høyre vil sikre den grunnleggende tryggheten gjennom et sterkt forsvar. Som en del av
utenrikspolitikken ønsker Høyre å verne om europeiske grunnverdier, som ytringsfrihet,
likebehandling og demokrati. Vi vil ha et synlig og tilstedeværende politi, og vi vil føre en
streng og forutsigbar asylpolitikk.
Høyre vil:
 Ha et synlig og effektivt politi som bidrar til å forebygge, bekjempe og oppklare
kriminalitet, og som forhindrer terror og radikalisering.
 Føre en streng, rettferdig og forutsigbar asylpolitikk.
 Fornye og styrke Forsvaret for å verne landet og trygge innbyggerne.
 Føre en utenrikspolitikk som forsvarer norske interesser, demokratiet og
menneskerettighetene.
En god start i livet
Høyre vil gi alle mulighet til en god oppvekst og en god utdannelse. Den norske barnehagen
og skolen skal gi den enkelte trygge rammer og nødvendige ferdigheter til å klare seg
gjennom resten av livet.
Høyre vil:
 Satse på læring gjennom lek i barnehagen for å stimulere til barns sosiale utvikling og
sørge for at de har gode språkferdigheter når de begynner på skolen.
 Forsterke tidlig innsats i skolen, slik at alle barn lærer seg grunnleggende ferdigheter
og opplever mestring i skolen.
 Fortsette løftet for yrkesfagene og for flere lærlingplasser.
6
 Styrke hjelpetilbudet til utsatte barn og unge.
En jobb å leve av og mulighet til å satse
Den viktigste velferden er å ha en jobb å gå til. Vi må både trygge arbeidsplassene vi har, og
legge til rette for å skape nye. Vi må oppmuntre entreprenørskap og gründere og sikre at
bedriftene våre får mulighet til å vokse. Høyre vil ha et inkluderende arbeidsliv der flere enn i
dag deltar.
Høyre vil:
 Sikre arbeidsplassene gjennom trygg økonomisk styring og gode vilkår for bedriftene.
 Oppmuntre og legge til rette for at flere starter nye bedrifter.
 Videreføre den store satsingen på forskning og utvikling.
 Fortsette satsingen på å bygge ut og ruste opp vei, kollektivtrafikk og jernbane.
 Fortsette arbeidet med forenkling og reduksjon av unødvendig byråkrati.
Mulighet til å delta og bli inkludert
Høyre vil sørge for at alle som kan og vil, får delta i samfunnet. Personer som står utenfor av
ulike årsaker, må sikres tilrettelegging og hjelp. Høyre vil bidra til at alle kan delta på
fellesarenaer som barnehage, skole, arbeidsplass og i frivillige organisasjoner.
Høyre vil:
 Ha en rask og målrettet innsats for å gi nyankomne asylsøkere opplæring i norsk
språk og kultur og bistand til å komme i arbeid.
 Styrke de sosiale entreprenørenes muligheter til å delta i velferdsarbeidet i
samfunnet.
 Sørge for at alle barn kan norsk før de begynner på skolen.
 Sikre at alle barn og unge får mulighet til å delta i fritidsaktiviteter og på sosiale og
faglige arenaer.
Trygghet til hjelp og omsorg når du trenger det
Høyre vil ha et velferdssystem som gir hjelp når du trenger det. Vi vil skape pasientens
helsetjeneste og fortsette arbeidet med å redusere helsekøer og ventetider. Vi må bekjempe
sosiale forskjeller gjennom et bedre utdannelsessystem og gi mer målrettet hjelp til dem
som trenger det mest. Velferdssystemet må gi folk en ny sjanse, ikke låse dem ute fra
arbeidsmarkedet.
Høyre vil:
 Fortsette arbeidet med å redusere køer og ventetider i helsetjenesten.
 Utvide pakkeforløpene som er innført i kreftbehandlingen, til å inkludere flere
folkesykdommer.
 Bygge ut det psykiske helsevernet.
 Sikre en god og verdig omsorg tilpasset individuelle behov og ta i bruk
velferdsteknologi for å øke kvaliteten på tjenestene.
 Reformere velferdssystemet for å sikre den grunnleggende tryggheten og gi flere en
sjanse i arbeidslivet.
7
Det grønne skiftet
Høyres ideologiske utgangspunkt er forvalteransvaret. Vi må etterlate kloden vi overtok fra
våre forfedre, i minst like god stand til våre etterkommere. Det grønne skiftet gir oss
muligheter til å utvikle ny teknologi og skape nye jobber. Høyre mener at Norge skal
realisere lavutslippssamfunnet og bidra til at Paris-avtalen oppfylles.
Høyre vil:
 Legge til rette for omstillingen til et grønnere samfunn med nye, bærekraftige jobber
gjennom å stille miljøkrav og ved å bruke skatte- og avgiftssystemet.
 Bidra til rask innfasing av null- og lavutslippsløsninger, slik at transportsektoren blir
utslippsfri.
 Styrke statlige virkemidler som reduserer den økonomiske risikoen bedrifter påtar
seg ved å prøve ut ny teknologi.
 Stille krav og innføre tiltak som bidrar til miljøvennlig by- og stedsutvikling i
kommunene.
Et trygt land
Et sterkt forsvar
Høyre gjenreiser forsvarsevnen og vil bygge et forsvar med kampevne og økonomisk
bærekraft for å verne landet og trygge innbyggerne.
Statens viktigste ansvar er å sørge for innbyggernes sikkerhet og samfunnets trygghet. Høyre
vil videreutvikle et forsvar som sikrer Norges interesser, vår suverenitet og handlingsfrihet,
og som gjør oss i stand til å oppfylle våre forpliktelser i NATO og i våre nærområder. Høyre
mener Norges sikkerhetspolitiske interesser ivaretas best ved å bidra til avspenning,
avskrekking, sikkerhet og stabilitet i norske nærområder, samt å bidra internasjonalt til å
forhindre at terrorisme sprer seg. Samtidig vil Høyre styrke og fornye Forsvaret. Den
sikkerhetspolitiske utviklingen stiller Norge overfor nye utfordringer, hjemme og ute.
Høyre vil prioritere forsvarsevnen og fortsette å styrke Forsvarets reaksjonsevne, kampkraft
og utholdenhet. Det er viktig å sørge for tilstrekkelige økonomiske ressurser for øving og
trening, drift og vedlikehold, investeringer og rekruttering av egnet og motivert personell.
Forsvaret må ha en balanse mellom økonomi, oppgaver og struktur som er bærekraftig over
tid.
Høyre vil beholde allmenn verneplikt. Høyre mener vi har en sterk forpliktelse til å ivareta
våre veteraner. I en tid med nye og komplekse trusler vil Høyre modernisere og forsterke
totalforsvaret, i tett samarbeid mellom forsvarssektoren og samfunnet forøvrig. Det at vi har
norsk forsvarsindustri, bidrar til å styrke forsvarsevnen gjennom en høy grad av
forsyningssikkerhet og materiellberedskap. Nasjonale løsninger for utvikling, produksjon og
vedlikehold av kritisk materiell er nødvendig for å ivareta vår sikkerhet.
Høyre vil:
8
 Bygge en moderne og relevant landmakt hvor Hæren og Heimevernets oppgaver,
struktur og kapasitet videreutvikles for å øke den operative evnen, samtidig som
organisasjonens særtrekk ivaretas.
 Videreutvikle et konsept for bruk av reservister som sikrer Forsvaret relevant
kompetanse og bidrar til nødvendig styrkeoppbygging ved behov.
 Opprettholde og forbedre situasjonsforståelse og evne til krisehåndtering.
 Styrke reaksjonsevnen, kampkraften og utholdenheten, legge til rette for allierte
forsterkninger, styrke bilateralt og flernasjonalt samarbeid, øke den militære
tilstedeværelsen og legge til rette for mer øving og trening.
 Fortsette den nødvendige omstillingen og moderniseringen av Forsvaret for å øke
den operative evnen og være godt rustet til å møte dagens og fremtidens
trusselbilde.
 Sikre et helhetlig og balansert forsvar med gjensidig forsterkende kapasiteter innen
land-, sjø- og luftmakt.
 Beholde den allmenne verneplikten fordi den er en viktig del av samfunnskontrakten
og et viktig bånd mellom Forsvaret og samfunnet.
 Sikre sterk norsk territoriell tilstedeværelse i våre nærområder, situasjonsforståelse,
suverenitetshevdelse i hele landet og en troverdig forebyggende avskrekking.
 Fortsette med en reell og betydelig økning av bevilgningene til Forsvaret. Høyre
slutter opp om beslutningene fra NATOs toppmøte i Wales i 2014, som fastsetter en
målsetting for medlemslandene om gradvis å øke forsvarsbudsjettene opp mot 2
prosent-målet i løpet av et tiår. I tråd med dette vil Høyre også fortsette å bruke
minimum 20 prosent av forsvarsbudsjettet på investeringer i Forsvaret.
 Sørge for at Norge opprettholder de forpliktelser som følger av NATO-samarbeidet,
både ved å støtte opp om NATOs permanente tilstedeværelse i Norge og gjennom å
ta ansvar for internasjonal sikkerhet og stabilitet som del av alliansen.
 Videreutvikle det nordiske forsvarssamarbeidet (NORDEFCO) som et tillegg til
samarbeidet med våre allierte i NATO.
 Bekjempe internasjonal terrorisme gjennom politiske og økonomiske virkemidler og
gjennom deltagelse i internasjonalt samarbeid og i internasjonale operasjoner.
 Bidra til å opprettholde og videreutvikle en internasjonalt konkurransedyktig norsk
forsvarsindustri med gode gjenkjøpsavtaler.
 Ivareta dem som får fysiske og psykiske skader etter deltagelse i internasjonale
operasjoner for Norge.
 Samarbeide mer med andre nasjoner om anskaffelse av forsvarsmateriell der det gir
operativ og økonomisk merverdi, og stille strenge krav til norsk våpeneksport.
 Legge til rette for at Forsvarets avdelinger kan øke nivået på øving og trening og sikre
kortere klartider.
 Videreutvikle det bilaterale forsvarssamarbeidet med USA, blant annet ved
forhåndslagring av militært materiell i Norge.
 Styrke den operative kapasitet i cyberforsvar og etterretning i tråd med ny teknologi
og krav til samordning.
 Styrke samarbeidet mellom politi og forsvar.
 Videreutvikle totalforsvaret.
9
Trygghet i hverdagen
Høyre vil ha et synlig og effektivt politi som bidrar til å forebygge, bekjempe og oppklare
kriminalitet, og som forhindrer terror og radikalisering.
Norge og Europa er utsatt for alvorlige trusler som retter seg mot både enkeltpersoner,
institusjoner og viktige verdier i vårt samfunn. Krig i våre nærområder, terror,
menneskehandel, kidnapping og cyberkriminalitet er eksempler på at det er skapt et nytt
trussel- og kriminalitetsbilde. Høyre mener det gjør det nødvendig å forsterke beredskapen
mot anslag rettet mot norske borgere, institusjoner, næringsliv og sivil sektor. Befolkningens
grunnleggende rettssikkerhet og personvern skal ivaretas. Høyre vil styrke beredskapen ved
kriser og ha strenge straffer for alvorlig kriminalitet.
Ta vare på de unge
Høyre vil styrke det kriminalitetsforebyggende arbeidet. Tiltak mot radikalisering og
ekstremisme må prioriteres.
Det viktigste forebyggende arbeidet starter med barn og unge. Gode skoler og varierte
fritidstilbud er viktige forutsetninger for inkluderende lokalsamfunn og gode oppvekstvilkår
for barn. Høyre vil ha et synlig og tilstedeværende politi som samarbeider godt med
lokalsamfunn, frivillige organisasjoner, idrettslag, skoler, kommune og kriminalomsorg.
Høyre vil bekjempe åpne rusmiljøer, og vil ha nulltoleranse mot salg av illegale rusmidler i
områder der barn og unge ferdes.
Arbeidet med å forebygge radikalisering og ekstremisme må prioriteres. Kommuner må lære
av andre kommuner som har fått i gang viktig arbeid på dette området, slik at evnen til å
oppdage unge i faresonen blir større, og muligheten til å sette inn nødvendige tiltak i tide
forbedres.
Høyre vil:
 Ha et tilgjengelig politi med god tilstedeværelse lokalt og med tilgjengelighet på nett,
kombinert med sterkere fagmiljøer i politidistriktene.
 Videreutvikle politirådene og styrke det lokale forebyggende arbeidet. Videreutvikle
målrettede tiltak for lokalt arbeid mot radikalisering og voldelig ekstremisme.
 Forbedre bruken av konfliktråd, ungdomsstraff og oppfølgingsteam for unge
lovbrytere i mindre alvorlige saker.
 I større grad bruke alternative straffereaksjoner for å holde unge lovbrytere som har
begått mindre alvorlig kriminalitet, utenfor fengsel.
 Styrke tverrfaglig samarbeid mellom politi, helse-, oppvekst- og kulturfunksjoner i
kommunene.
 Mobilisere frivilligheten for å bidra til å forebygge og motvirke rekruttering til
kriminelle miljøer og ekstreme grupperinger.
 Intensivere arbeidet mot tvangsekteskap, familievold og hatmotivert vold.
 Sikre at politiet har spesialkompetanse innen familievold, vold mot barn og vold i
nære relasjoner.
 Styrke PST ytterligere til bekjempelse av landoverskridende kriminalitet, som terror
og cyberangrep. 
10
Trygge lokalsamfunn og et effektivt politi
Høyre vil ha effektiv og synlig politiberedskap over hele landet og rask behandling av
straffesaker. Veien fra dom til straff skal være kort.
Lokalkunnskap, lokal tilstedeværelse, god kompetanse og beredskap i alle politidistrikter er
viktig for befolkningens trygghet og politiets evne til å løse sine oppgaver. Høyre ønsker rask
behandling av straffesaker, og at lovbrudd straffes kort tid etter rettskraftig dom. Anmeldte
saker må etterforskes og eventuelt straffeforfølges. Satsingen på virtualisering og
simuleringsteknologi innen for eksempel beredskaps- og nødetatene må styrkes.
Politiet må være rustet til å møte trusselen fra terror og organisert kriminalitet. Inngripende
politimetoder skal være underlagt streng domstolskontroll og kun benyttes mot personer og
miljøer som mistenkes for svært alvorlig kriminalitet.
Høyre vil:
 At politiet skal ha gode og effektive metoder for å bekjempe kriminalitet, men sikre
at politimetoder alltid avveies mot hensynet til personvernet og rettssikkerheten.
 Sikre at politiet har tilstrekkelig kompetanse og moderne teknologi til å styrke
beredskapen og bekjempe kriminalitet.
 Gi politiet tilstrekkelig kapasitet til å prioritere hverdagskriminalitet.
 Intensivere innsats mot vold i nære relasjoner gjennom krisesentrene og andre
kompetansemiljøer.
 Øke kapasiteten i politiets datakrimenheter for å møte nye utfordringer med
kriminalitet og trusler på internett og i sosiale medier.
 Ha et tett justispolitisk samarbeid med EU og internasjonale organisasjoner om
grenseoverskridende kriminalitet, menneskehandel og terrorisme.
 Åpne for bruk av flere akkrediterte leverandører av DNA-analyser for å sikre raskere
oppklaring og bedre rettssikkerhet.
 Styrke satsingen på virtualisering og simuleringsteknologi, for eksempel innenfor
beredskaps- og nødetatene.
 Styrke arbeidet med å bekjempe overgrep mot barn.
 Ha et tett samarbeid mellom kommunene og politiet særlig innen forebygging,
gjennom forpliktende SLT-samarbeid og politirådsarbeid, og en fast politikontakt i
alle kommuner.
 Sikre politiet nødvendig kapasitet til å møte trusselsituasjonen og særskilte
kriminalitetsutfordringer i storbyene.
 Sikre strenge begrensninger på oppbevaring og bruk av overskuddsinformasjon fra
kommunikasjonskontroll og gjennomgå reglene for oppbevaring og bruk av slik
informasjon.
 Tillate pils i park.
Beredskap mot trusler og fare
Høyre vil sikre myndigheter, sivilsamfunn og privatpersoner mot angrep, trusler og fare.
Trusselbildet i samfunnet er i stadig forandring. I tillegg til naturkatastrofer og ekstremvær
utgjør terror, alvorlig kriminalitet og digitale angrep mot myndigheter, privatpersoner eller
selskaper noen av dagens trusler. Det er avgjørende at vi både forebygger og avdekker 
11
trusler fra ekstreme og militante grupper eller enkeltpersoner.
Høyre vil:
 Styrke PST ytterligere for å sikre best mulig beredskap i kampen mot terror, spionasje
og radikalisering.
 Prioritere bekjempelse av organisert kriminalitet.
 Trene de ulike nødetatene og beredskapsaktørene slik at det blir bedre samarbeid
mellom dem.
 Fortsette å forbedre samarbeidet mellom Forsvaret, politiet og sivile myndigheter.
Videreutvikle totalforsvarskonseptet for gjensidig sivil-militær støtte i fredstid, krise
og konflikt.
 Ha god digital etterretning og nasjonal koordinering som sikrer Norge mot alvorlige
cyberangrep, ID-tyveri og spionasje mot myndigheter, bedrifter og enkeltpersoner.
 Sikre samarbeid mellom beredskapsmyndigheter og humanitære og samfunnsnyttige
organisasjoner som ivaretar beredskaps- og redningsfunksjoner i samfunnet.
 At norsk politi som hovedregel skal være ubevæpnet. Når trusselsituasjonen
medfører et ekstra sterkt behov for å beskytte befolkningen og viktige
samfunnsinstitusjoner, eller på steder og objekter som er særlig terrorutsatt, kan
generell bevæpning av politiet tillates.
Et moderne rettsvern
Høyre vil beskytte borgernes rettsvern og ta i bruk ny teknologi for å sikre effektiv, grundig
og rettferdig behandling i domstolene.
Høyre mener det er viktig for folks rettsfølelse og tillit til rettsstaten at alle saker i
rettsvesenet behandles grundig og effektivt. Alle borgere skal ha lik behandling i
rettsvesenet. Domstolene må være rustet til å håndtere en utvikling hvor politiet får økt
kapasitet til å etterforske og påtale flere saker. Høyre ønsker å digitalisere saksgangen slik at
den går raskere. I behandlingen av større straffesaker bør sikkerhetsnivået i domstolene
økes.
Høyre vil:
 Legge til rette for lyd- og billedbruk i alle rettssaler, slik at saksgang og vitneprov blir
dokumentert og kan brukes i en eventuell anke.
 Øke kapasiteten ved domstolene for å håndtere økt saksmengde, både i sivile og
strafferettslige saker, og korte ned tiden mellom lovbrudd og eventuell
varetektsfengsling, domfellelse og soning i straffesaker.
 Legge til rette for at alle sakspapirer og dokumentbevis foreligger i digital form, for å
spare saksbehandlingstid i alle ledd og samtidig styrke rettssikkerheten.
 Heve sikkerhetsnivået i rettslokalene.
 Styrke rettssikkerheten gjennom et bedre og mer målrettet offentlig rettshjelpstilbud
og ivareta de alternative rettshjelpstilbudene.
 Sørge for rask innkalling til soning ved tilståelsesdommer.
 Forbedre tilbudene om vitnestøtte og oppfølging av pårørende.
 Oppheve forbudet mot kjøp av seksuelle tjenester for å bedre sexarbeidernes
situasjon.
12
 Styrke arbeidet mot menneskehandel og tilpasse lovverket for å gjøre sexarbeidernes
hverdag tryggere.
 Støtte programmer og tjenester som jobber for å få mennesker ut av prostitusjon.
 Gjennomgå straffelovgivningen med sikte på å fjerne unødvendige forbud.
Forbrytelser og straff
Høyre vil ha strenge straffer for alvorlige forbrytelser.
Straff skal være en effektiv, rettferdig og forutsigbar reaksjon på kriminalitet og lovbrudd.
Høyre mener et godt straffesystem er statens viktigste virkemiddel for rehabilitering, for
preventive signaler og for ivaretagelse av den allmenne rettsoppfattelse i samfunnet. For å
opprettholde straffens legitimitet må alle ledd i straffekjeden ha kapasitet til henholdsvis
etterforskning, rettsbehandling og frihetsberøvelse.
Høyre vil:
 Ha et straffenivå som samsvarer med alvoret i den kriminelle handling. For
forbrytelser som drap, grov vold, voldtekt, overgrep, menneskehandel, terror og
alvorlig narkotikakriminalitet skal straffen være særskilt skjerpet.
 Det skal fortsatt være særskilt straffeskjerpende at fornærmede er forsvarsløs eller er
barn.
 Redusere soningskøene og øke antall soningsoverføringer av utenlandske domfelte.
 Etablere alternative soningsløp for utenlandske innsatte som ikke skal tilbakeføres til
det norske samfunnet.
 Øke bruken av omvendt voldsalarm, som skal hindre at de som er ilagt besøksforbud,
oppsøker fornærmede.
 Forebygge radikalisering under soning.
 Øke bruken av alternative soningsformer som elektronisk fotlenke for mindre
alvorlige lovbrudd.
 Sikre aktivitetstilbud, utdannelse, eventuelt rusavvenning og ettervern etter en
individuell plan når soning er gjennomført, i samarbeid med NAV og frivillige
organisasjoner.
Norges rolle i verden
Høyre vil sikre norske interesser og bidra til økt internasjonalt samarbeid knyttet til
grenseoverskridende utfordringer.
Utenrikspolitikk handler ikke lenger bare om det som skjer ute i verden, men påvirker vår
hverdag. Norsk utenrikspolitikk skal sikre norske interesser og verdier. Som et lite land med
en åpen økonomi er vi tjent med et tett internasjonalt samarbeid, en internasjonal
rettsorden og gode rammer for internasjonal handel.
Miljøutfordringer, krig, mennesker på flukt, fattigdom og manglende utvikling er problemer
som i siste instans ikke kan løses av den enkelte nasjonalstat alene. Norge skal være en
pådriver for internasjonale avtaler som gir friere handel og inkluderer flere land i den globale
økonomien og den økonomiske veksten. Sentralt står arbeidet med å styrke WTO som
forhandlingsforum. Samtidig utvikles nye regionale handelsavtaler. Det er også viktig for
Norge ikke å bli stående utenfor når nye regionale handelsavtaler fremforhandles og settes i
kraft.
13
Tilgang til EUs indre marked er en viktig forutsetning for å sikre velferden i det norske
samfunn. EU er og vil forbli Norges viktigste handelspartner. Samtidig påvirkes den norske
samfunnsutviklingen i betydelig grad av vedtak fattet i EU. I denne politiske
beslutningsprosess er ikke norske velgere representert. Det er et demokratisk problem.
Høyre ønsker å erstatte EØS-avtalen med full deltagelse i EU. Dersom det blir aktuelt, må det
avholdes folkeavstemning om norsk EU-medlemskap. Høyre vil prioritere en aktiv
europapolitikk.
Et stort utviklingsengasjement gir Norge en tydelig rolle og stemme i det internasjonale
samfunn. Målet med norsk bistand er å bekjempe fattigdom og hjelpe nasjoner og deres
innbyggere til å greie seg selv. Høyres mål er å videreutvikle et moderne forsvar med
tilstrekkelig kapasitet til å opprettholde sikkerheten i Norge og bidra i allierte operasjoner. I
en globalisert verden øker den gjensidige avhengigheten.
På stadig flere områder påvirkes vår innenrikspolitiske utvikling av endringer utenfor landets
grenser. Også av innenrikspolitiske årsaker øker derfor behovet for å føre en aktiv
utenrikspolitikk i et tett samarbeid med våre allierte. Høyre vil fremme demokrati og
menneskerettigheter og sikre rettsstaten og ytringsfriheten gjennom vår utviklings- og
utenrikspolitikk. Norge vil arbeide aktivt for å styrke internasjonal rettsorden og forpliktende
internasjonalt samarbeid.
Høyre vil:
 Føre en utenrikspolitikk som ivaretar norske interesser.
 Være en garantist for EØS-avtalen og opprettholde et tett samarbeid med EU
gjennom en aktiv europapolitikk.
 Sikre EØS-midler til forskning, klimatiltak, grønn økonomi, arbeid for
menneskerettigheter og migrasjonstiltak.
 Være en pådriver for fri handel og inngåelse av nye og bedre handelsavtaler. For å
støtte norsk eksport og for å ivareta norske bedrifter og arbeidsplasser bør Norge
vurdere å slutte seg til en eventuell handelsavtale mellom USA og EU.
 Styrke forpliktende samarbeid for å løse de grenseoverskridende utfordringer vi står
overfor.
 Arbeide for universell oppslutning om den internasjonale straffedomstolen.
 Arbeide for sterkere internasjonalt samarbeid mot spredning av atomvåpen og andre
masseødeleggelsesvåpen og støtte utviklingen av nye humanitærrettslige
instrumenter for å styrke eksisterende nedrustningsavtaler.
 Legge til rette for en verden fri for atomvåpen, i tråd med NATOs strategiske konsept.
 At Norge fortsatt skal delta i, og være en pådriver for, det internasjonale arbeidet
mot aggressiv skatteplanlegging og uthuling av skattegrunnlag gjennom
overskuddsflytting i multinasjonale selskaper.
 Åpne opp for dobbelt statsborgerskap i Norge.
Utvikling gjennom idealisme og realisme
Høyre vil at utviklings- og bistandspolitikken skal utløse utvikling og vekst og bidra til å
mobilisere landenes egne ressurser.
14
En åpen økonomi og utstrakt internasjonal handel er drivkraft for økonomisk vekst, som gir
arbeidsplasser, bedre fordeling, innovasjon og velferd. I løpet av de siste 20 årene er rundt
én milliard mennesker blitt løftet ut av ekstrem fattigdom. Det har hovedsakelig skjedd
gjennom økonomisk vekst og deregulering i det tidligere Øst-Europa, i Kina og i India.
Fellesnevneren er en mer åpen økonomi og utstrakt internasjonal handel. Hjelp til utvikling i
andre deler av verden handler om vårt ansvar for å hjelpe våre medmennesker, men det er
også i norsk interesse å sikre utvikling og menneskerettigheter, både av sikkerhetspolitiske
hensyn og for å forebygge ustabilitet som igjen kan påvirke oss.
Høyre vil fortsette arbeidet med å effektivisere og målrette norsk bistand for å få bedre
resultater. Norsk innsats må konsentreres om færre land og temaer enn i dag. Høyre vil
derfor at norsk bistand hovedsakelig rettes inn mot å bygge opp et velfungerende
rettssystem og et godt styresett, styrke arbeidet mot korrupsjon og kravet om
demokratireformer i mottagerlandene.
Utviklingspolitikken skal støtte opp om prosesser som skaper varige endringer og gjør
landene bedre i stand til å tiltrekke seg investeringer som skaper utvikling og inkluderende,
bærekraftig vekst. Humanitær bistand skal gis til de mest sårbare og til dem som rammes av
krig, konflikt og katastrofer. Fattigdomsbekjempelse krever et bredt sett av nasjonale og
internasjonale tiltak som rettes mot både enkeltpersoner og nasjoner. Høyre vil fortsette å
prioritere støtte til utdannelse.
Høyre vil:
 Videreføre et høyt nivå på norsk bistand.
 Fortsette arbeidet med å konsentrere bistanden tematisk og geografisk for å sikre
god forvaltning og god effekt.
 Videreføre prioriteringen av utdannelse, særlig for jenter.
 Arbeide for økt handel mellom Norge og verdens fattige land.
 Redusere barnedødeligheten og styrke oppvekstgrunnlaget for barn ved å støtte
helse- og ernæringstiltak som er særlig rettet mot kvinner.
 Arbeide for at norsk bistand bidrar til ressursmobilisering i mottagerlandene.
 Bidra til å øke norske investeringer gjennom offentlig og privat samarbeid og
gjennom utvikling av bilaterale og multilaterale avtaleverk som sikrer best mulig
rettslige rammer for investeringene.
 Arbeide for å redusere tollbarrierer overfor utviklingsland.
 Støtte frivillige organisasjoners arbeid ved akutte humanitære katastrofer.
 Fortsette en kritisk gjennomgang av norske utviklingsmidler for å sikre best mulige
resultater.
 Styrke kontroll- og oppfølgingssystemer som sikrer at bistandsmidlene forvaltes av
mottagerlandene etter intensjonen, og at denne informasjonen er åpen og
tilgjengelig for offentligheten.
 Innrette en større andel av innsatsen mot sårbare stater for å hindre krig, konflikt og
ustabilitet.
 Styrke Norfund og stimulere til flere private investeringer i utviklingsland.
Menneskerettighetene
Høyre vil bidra til å bekjempe brudd på de universelle menneskerettighetene globalt.
15
De universelle menneskerettighetene skal gjelde for alle, uansett kjønn, religion, etnisitet,
nasjonalitet, funksjonsevne, seksuell orientering, kjønnsidentitet og kjønnsuttrykk. Norge
skal være en pådriver i å fremme rettigheter knyttet til likestilling og likeverd. Høyre vil
støtte tiltak som sikrer enkeltindividers muligheter til bedre helse, seksuelle og reproduktive
rettigheter, rent vann og tilgang til energi.
Menneskerettighetene er i økende grad under press internasjonalt. Det er bekymringsfullt at
rettsstaten står svakt i mange land. Handlingsrommet for det sivile samfunn og for
menneskerettighetsforkjemperne er svekket mange steder. I tillegg ser vi stater som begår
overgrep mot sin egen befolkning og forfølger minoriteter. Utviklingen krever at vi styrker
innsatsen for å forsvare og fremme menneskerettighetene.
Høyre vil:
 Arbeide for et effektivt FN der menneskerettighetene gis prioritet på tvers av
organisasjonen, og får en høyere andel av de samlede ressursene.
 Arbeide for at Norge skal gå i front internasjonalt i kampen for kvinners rettigheter
og likestilling.
 At det skal stilles tydelige krav til mottagere av norsk bistand om vilje til å fremme
menneskerettigheter, demokrati og rettsstatsutvikling.
 Fremme det internasjonale arbeidet for å sikre like rettigheter og likebehandling for
LHBTIQ-personer.
 Være pådriver internasjonalt i kampen mot barneekteskap og tilby bistand til
utvikling av juridisk rettsvern mot tvangsekteskap og opplysningsvirksomhet for å få
foreldre til å slutte med slik frihetsberøvende praksis.
 Arbeide for å nå FNs bærekraftsmål og utarbeide en plan for hvordan Norge kan nå
disse målene.
 Trappe opp arbeidet internasjonalt for å sikre seksuelle og reproduktive rettigheter
og muligheter for familieplanlegging.
Innovasjon i nordområdene
Høyre vil utvikle nordområdene som vårt viktigste utenrikspolitiske interesseområde og
skape innovasjon og bærekraftige arbeidsplasser i nord.
Nordområdene er Norges viktigste utenrikspolitiske interesseområde. De tre nordligste
fylkene har rike naturressurser, og må utvikles til å bli en av Norges mest nyskapende
regioner. Nordområdene skal preges av stabilitet, innovasjon og jobbskaping.
Nordområdepolitikken handler om en god og helhetlig regionalpolitikk. Nord-Norge og
Svalbard må ha lokalsamfunn, byer, aktører og strukturer som medvirker og påvirker
aktiviteten knyttet til de nasjonale ressurser som ligger i nordområdene. Attraktive byer og
lokalsamfunn er viktig for å utnytte de ressursene som finnes i nordområdene.
Høyre vil føre en nordområdepolitikk der målet er å skape verdier og arbeidsplasser
gjennom de rike naturressursene i nord. Fiskeri, havbruk, mineralnæring, turisme og olje- og
gassindustri er alle eksempler på næringer som gir en industriell utvikling av nordområdene.
Industriell næringsvirksomhet er i vesentlig grad med på å trygge nordområdene og
arbeidsplassene i nord. Innovasjon og utvikling skal skje på en miljømessig, sosial og 
16
økonomisk bærekraftig måte. Målet er å sikre nasjonal verdiskaping samt opprettholde
norsk suverenitet.
Internasjonalt samarbeid, folk-til-folk-samarbeid, et regionalt perspektiv og ivaretagelse av
urfolkets rettigheter er av særlig betydning for utviklingen av nordområdene. Internasjonale
verneinitiativer må ikke få begrense mulighetene for en fortsatt bærekraftig utnyttelse av
ressursene i nordområdene og Arktis.
Høyre vil:
 At Norge skal være den fremste arktiske nasjon på innovasjon og forvaltning av
ressursene både på land og i havet.
 Styrke utviklingen av attraktive byer og lokalsamfunn i nordområdene for å sikre
tilgang på kompetent arbeidskraft og styrke regionens konkurransekraft.
 Utarbeide en samlet nasjonal strategi for oppbygging av strukturer og innsats i
nordområdene. Formålet er å skape nasjonal vekst, utvikling og arbeidsplasser i nord.
 At Norge skal ta en ledende rolle i å fremme den blågrønne økonomien og
forvaltningen av ressursene i havet på en bærekraftig måte.
 At norsk bosetning og aktivitet som omfatter næring, kunnskap, forvaltning og kultur,
skal danne grunnlaget for videre utvikling på Svalbard. Det er vårt mål at det skal
være en diversifisert næringsstruktur og aktivitet på Svalbard.
 At nordområdene skal være en fredelig og stabil region. Det skal sikres gjennom
internasjonalt samarbeid og gjennom sivil og militær tilstedeværelse og aktivitet.
 At Norge fortsatt skal ha en lederrolle innen forskning, bekjempelse, oppsamling og
håndtering av marint avfall.
Streng asylpolitikk, god integrering
Høyres mål er en streng, rettferdig og forutsigbar asylpolitikk, i tråd med internasjonale
konvensjoner og i samarbeid med andre land.
Europa opplever en historisk stor tilstrømning av flyktninger og migranter. Migrasjonen er
internasjonal, og kan bare håndteres ved et omfattende samarbeid mellom mange land.
Høyre ønsker å styrke det internasjonale samarbeidet for å sikre den felles europeiske
yttergrensen, sørge for en rettferdig fordeling av flyktninger med beskyttelsesbehov og
forhindre at sårbare grupper legger ut på flukt.
Norge har plikt til å hjelpe mennesker i nød og til å gi beskyttelse mot forfølgelse.
Asylinstituttet er et meget viktig verktøy for å gi beskyttelse til mennesker som er reelt truet.
For å forhindre misbruk må det føres en streng, men rettferdig praksis. Det innebærer en
konsekvent linje som gjør at færre grunnløse asylsøkere kommer til landet, og at de som
søker asyl, får sine søknader behandlet raskt. Anledningen til å trenere hjemsendelse etter
avslag må begrenses.
Høyre vil:
 Ha en streng, rettferdig og forutsigbar flyktning- og asylpolitikk som begrenser
grunnløse asylsøknader til Norge.
 Overholde de internasjonale konvensjoner som Norge er forpliktet av for mottak av
asylsøkere.
 Bruke norsk bistand og nødhjelp for å avhjelpe situasjonen i flyktningers og
asylsøkeres hjemland og nærområder.
17
 Legge til rette for at høykvalifisert arbeidskraft, også fra land utenfor EØS-området,
kan ansettes i Norge.
 Norge skal gi flyktningstatus til personer som oppfyller kravene i FNs
flyktningkonvensjon, og gi øvrige asylsøkere med rett til opphold subsidiær
beskyttelse.
 Styrke samarbeidet med andre europeiske land for å forhindre inhumane fluktruter
og irregulær migrasjon og bekjempe menneskesmugling.
 Støtte en bærekraftig fordeling av asylsøkere til Europa gjennom Dublin-avtalen.
 Sørge for rask retur av grunnløse asylsøkere og personer som oppholder seg ulovlig i
Norge, til deres opprinnelsesland.
 Heve kompetansen på LHBTIQ+ i hele asylkjeden og sørge for trygge opphold på
asylmottak.
 Foreta innstramninger i utlendingslovgivningen slik at det blir mindre attraktivt å
sende enslige mindreårige asylsøkere uten behov for beskyttelse til Norge.
 Stramme inn regelverket for familiegjenforening.
 Tilpasse UDIs og politiets behandlingskapasitet i takt med ankomsttallene for å sikre
kortest mulig ventetid.
 Sikre effektive metoder for alders- og identitetsavklaring og sørge for effektiv
håndhevelse av kravet i utlendingsloven om at asylsøkere skal bidra til å avklare sin
egen identitet.
 Reagere mot land som nekter å ta imot sine egne borgere, gjennom å revurdere
Norges bistand til disse landene.
 Vurdere å innføre foreldelsesfrist i statsborgerskapssaker
 Styrke arbeidet for å hindre at barn forsvinner fra mottak.
18
Sikre og skape arbeidsplasser
Det viktigste målet for Høyres økonomiske politikk er å ivareta og skape flere lønnsomme
jobber i privat sektor for å sikre vår felles velferd.
Vår felles arbeidsinnsats er grunnlaget for både privat og offentlig velferd. Å ha en jobb
sikrer inntekt og velferd for den enkelte, familiene og samfunnet. Å skape flere nye jobber er
derfor det viktigste målet for den økonomiske politikken.
Det skal lønne seg å jobbe. Verdier må skapes før de kan brukes. Veksten i økonomien må
derfor være sterk i privat sektor. De som satser og skaper muligheter for seg selv og andre
gjennom kreativitet og innsatsvilje, må oppmuntres, og de må få høste resultatene av sitt
arbeid. Det å ha en jobb å gå til er den sikreste vei for å unngå fattigdom. Derfor vil Høyre
jobbe for at de som kan delta i arbeidslivet, skal ha mulighet til det. Vi må erstatte tapte
arbeidsplasser i privat sektor med nye, lønnsomme arbeidsplasser i privat sektor.
Frie markeder er viktig for å sikre maktspredning i samfunnet, og bidrar til innovasjon i både
offentlig og privat sektor. En velfungerende markedsøkonomi forutsetter klare regler mot
misbruk av markeds- og myndighetsmakt. Staten har en dominerende eierposisjon i norsk
næringsliv, og Høyre ønsker å sikre et sterkere og mer spredt privat eierskap enn i dag.
Høyre vil begrense veksten i offentlige utgifter og føre en skattepolitikk som stimulerer til
investering, privat innsats og privat eierskap.
Høyre vil legge til rette for et variert næringsliv som gir Norge flere ben å stå på og flere
arbeidsplasser. Vi vil føre en industri- og næringspolitikk som utnytter Norges naturgitte
forutsetninger og sterke teknologi- og kompetansemiljøer. Politikken skal bidra til
innovasjon, større verdiskaping og nye, lønnsomme arbeidsplasser. Høyre vil redusere
byråkratiet og forenkle og fjerne regelverk for å legge til rette for økt verdiskaping.
Norge skal omstilles til et lavutslippssamfunn innen 2050. Det kan legge grunnlaget for nye
grønne arbeidsplasser og styrke Norges konkurranseevne. Gjennom offentlige innkjøp,
grønne skatter, avgifter, reguleringer og virkemidler som fremmer teknologisk utvikling, vil
Høyre utløse grønn vekst og skape et større marked for miljøvennlige produkter og tjenester.
Trygg økonomisk styring
Høyre vil føre en ansvarlig økonomisk politikk som sikrer god konkurransekraft, høy
sysselsetting og bærekraftig vekst.
Høyre vil føre en skattepolitikk som gir et bredest mulig skattegrunnlag. Alle med skatteevne
skal betale skatt. Skatteinntektene er avgjørende for å finansiere vår felles velferd. Skatte- og
avgiftssystemet må legges til rette for vekst og verdiskaping. En effektiv og velfungerende
offentlig forvaltning og god infrastruktur er viktig for samfunnet og norsk økonomi, og er et
konkurransefortrinn for norsk næringsliv.
Høyre vil ha en bedre rolledeling mellom offentlig og privat sektor, der det offentlige i større
grad vet å spille på og dra nytte av innovasjonsevnen i privat sektor. Høyre vil forvalte
Statens pensjonsfond utland i et generasjonsperspektiv. Det innebærer at uttakene fra 
19
fondet må sees i sammenheng med forventet avkastning over tid og gradvis fases inn i norsk
økonomi, og at uttak må benyttes til å investere for fremtiden.
Høyre vil:
 Føre en ansvarlig politikk som gir økonomisk handlingsrom for fremtidige
generasjoner.
 Forbedre konkurransekraften, begrense veksten i offentlig sektor og legge til rette for
nye lønnsomme arbeidsplasser i privat sektor.
 Ikke la statens utgifter over tid vokse raskere enn resten av fastlandsøkonomien.
 Effektivisere offentlig sektor og la private aktører bidra mer der det kan gi merverdi
for samfunnet.
 Ha moderate lettelser i det samlede skatte- og avgiftsnivået og sikre et bredt
skattegrunnlag der alle med skatteevne bidrar.
 At skattesystemet skal legge til rette for verdiskaping, nye jobber, sosial mobilitet og
et mer miljøvennlig samfunn.
 At uttak fra Statens pensjonsfond utland skal være tilpasset situasjonen i norsk
økonomi, fondets bærekraft og finansieringen av offentlige velferdstjenester på sikt.
Arbeidsplasser, eierskap og entreprenørskap
Høyre fører en politikk for å skape flere nye og lønnsomme arbeidsplasser i privat sektor.
Vårt mål er at alle som kan jobbe, skal få mulighet til å jobbe.
Utdannelse, forskning og innovasjon er viktig for å bidra til trygge arbeidsplasser, omstilling
og aktivitet. Utdannelsessystemet må gi mulighet for alle til å realisere sine ambisjoner og
bidra til god og relevant kompetanse for samfunnet. Høyre vil satse på forskning og på gode
rammebetingelser for gründere og innovatører. Et godt skattesystem stimulerer til arbeid og
innsats. Det skal lønne seg å jobbe. Høyre vil ha et lavere skatte- og avgiftsnivå for familier
og enkeltpersoner.
Små og mellomstore bedrifter står for en stor del av norsk sysselsetting og verdiskaping.
Lokale eiere gir stabile arbeidsplasser og maktspredning i samfunnet. Sterke og mangfoldige
private eierskapsmiljøer er viktig for å utvikle lønnsomme og bærekraftige bedrifter og
næringsklynger. Høyre mener lokalt norsk eierskap av lokale norske arbeidsplasser gir
trygghet for arbeidsplassene. Det er derfor viktig å jobbe for bedre rammevilkår og
forutsigbarhet for norske eiere. Høyre mener det skal være enkelt å starte opp og drive
bedrifter, og vil bidra til det gjennom å stimulere tilgangen på kvalifisert kapital og
kompetanse, og gjennom offentlige virkemidler og reguleringer som bidrar til vekst, skape
verdier og konkurransedyktige bedrifter.
Høyre vil:
 Gjennomføre skattereformen med lavere skatt for bedrifter og personer, for å sikre
omstilling, vekst og flere arbeidsplasser.
 At beskatningen av bedrifter og eierskap skal være konkurransedyktig med
sammenlignbare land for å trygge jobbene og stimulere til at det skapes nye.
 Redusere og fase ut formuesskatten på arbeidende kapital for å styrke norsk eierskap
til norske arbeidsplasser, samt øke bunnfradraget og på lengre sikt fjerne
formuesskatten.
20
 Øke det private eierskapet i statlige selskaper der det er riktig for selskapet og
samfunnet, og sikre at hovedkontorfunksjoner i strategisk viktige selskaper forblir i
Norge.
 Motivere til investeringer i nye bedrifter og arbeidsplasser ved å gi fradrag i skatt for
investeringer i oppstartsselskaper.
 Styrke ordningen med gunstig skattemessig behandling av kjøp av aksjer i ens egen
bedrift.
 Legge til rette for at flere kan bli medeiere i egen bedrift blant annet ved å endre
reglene for opsjonsbeskatning.
 Sikre likebehandling av private og offentlige aktører når det offentlige konkurrerer i
et åpent marked.
 Legge til rette for at flere starter egen bedrift.
 Videreføre SkatteFUNN og styrke den offentlige, næringsrettede forskningsinnsatsen
og legge til rette for at veien fra idé til bedrift blir kortere.
 Gjennomgå resultater og virkemidler for innovasjon og næringsutvikling.
 Tilpasse åpningstidene i handelsnæringen bedre til tiden når forbrukerne ønsker å
handle.
 At offentlige innkjøp skal bidra til innovasjon og miljøvennlige løsninger, gjennom for
eksempel anbudskrav og utviklingskontrakter.
 Styrke entreprenørskapsprogrammer og integrere entreprenørskap bedre i hele
utdanningsløpet, med mål om at flere starter egen bedrift.
 Legge til rette for flere næringsklynger og utvikle en nasjonal strategi for å tiltrekke
internasjonale selskapers forsknings-, utviklings- og hovedkontorfunksjoner.
 Gjennomgå rettighetene for selvstendig næringsdrivende og frilansere for å gjøre det
enklere å starte egen virksomhet.
 Gi selvstendig næringsdrivende betydelig bedre muligheter til pensjonssparing på
linje med arbeidstagere.
 Utrede utvidelse av sosiale ordninger for personer som starter egen bedrift.
 Sørge for automatisert fortolling ved import av utenlandske varer.
 Heve inntektsgrensen for elev- og ungdomsbedrifter og forenkle overgangen til fast
virksomhet/bedrift.
 Styrke forbrukernes rettigheter og arbeidet mot svindel og ulovlig markedsføring.
 Tillate salg av sterkøl (opp til 5,5 prosent) i butikk.
Industri og næringsliv for fremtiden
Høyres mål er å skape nye arbeidsplasser og nye verdier basert på norsk teknologi,
kompetanse, kapital og Norges unike tilgang på naturressurser og råstoff.
Norge har sterke forsknings- og teknologimiljøer, en høyt utdannet og omstillingsdyktig
befolkning og rike naturressurser. De må brukes for å videreutvikle et mangfoldig og
teknologidrevet næringsliv som gir landet flere ben å stå på, og som skaper nye, lønnsomme
arbeidsplasser for fremtiden.
Norge har store muligheter med marine og maritime miljøer. Norsk landbasert industri har
vært igjennom store omstillinger, og er konkurransedyktig takket være kompetente ansatte,
ny teknologi og effektive løsninger. Industrien må sikres gode rammevilkår. 
21
Havnasjonen Norge
Høyres mål er å sikre at Norge også i fremtiden er en maritim stormakt, og utnytte de store
mulighetene i fiskeri- og sjømatnæringen.
Norges maritime næringsklynge er verdensledende. Gode rammevilkår, forskning og
teknologiutvikling kan bidra til vekst og styrket konkurransekraft for denne sektoren. Norge
har et stort potensial innenfor grønn skipsfart som må realiseres, og Norges rolle som global
skipsfarts- og offshore-nasjon må ivaretas og videreutvikles.
Fiskeri- og havbruksnæringene er blant de viktigste fremtidsnæringer for Norge. En
bærekraftig vekst innen disse sektorene vil skape lønnsomme arbeidsplasser i alle deler av
landet. Høyre vil videreføre arbeidet med stabile og gode rammevilkår som bidrar til
bærekraftig vekst og verdiskaping innenfor forsvarlige rammer, rammer som også sikrer
viktige miljø- og naturverdier.
Høyre vil sikre god markedsadgang og forutsigbar konsesjonspolitikk fordi dette er viktig for
den videre vekst innenfor fiskeri- og oppdrettsnæringen. Å sikre fiskeindustrien jevn
råstofftilgang gjennom året er grunnleggende for å opprettholde og videreutvikle
konkurransekraften til og verdiskapingen i norsk sjømatindustri, enten den foregår til sjøs
eller på land. Havet inneholder også biologiske ressurser som kan gi økt verdiskaping innen
produksjon av biodrivstoff, kjemikalier, medisiner og andre samfunnsnyttige produkter. Også
havbunnens mulige mineralrikdom kan gi betydelig verdiskaping. Forskning og
utviklingsarbeid vil gjøre det mulig å utnytte mer av det enorme potensialet på havets bunn.
Høyre vil:
 Bidra til at flere norskeide skip bruker norsk flagg, gjennom å opprettholde dagens
rederibeskatning, lovfestet konkurransedyktig nettolønnsordning, et kundeorientert
Sjøfartsdirektorat og konkurransedyktige skipsregistre.
 Sikre en bærekraftig forvaltning og vekst i fiske- og oppdrettsnæringen.
 Arbeide for en best mulig markedsadgang for norsk sjømatnæring.
 Innrette forskningsmidler og incentiver for å ta ut potensialet innen havnæringene
 Utvikle en sterk norsk havklynge gjennom å stimulere til økt samhandling og
teknologioverføring mellom de havbaserte næringene.
 Satse på infrastruktur og laboratorier for forskning og utvikling som er innrettet på å
styrke havnæringens konkurransekraft og innovasjon, og for å gi Norge økt kunnskap
om miljø- og ressurssituasjonen i havet.
 Stimulere til grønn vekst for norsk maritim næring og økt bruk av miljøteknologiske
løsninger samt alternativt drivstoff for skip, og legge til rette for at vi også i fremtiden
er en ledende sjøfartsnasjon med en stor norsk flåte.
 Øke fleksibiliteten for fiskerne og fiskeindustrien, blant annet gjennom kvotestruktur,
regionalisering av leveringsplikten og opphevelse av bearbeidingsplikten.
 Legge til rette for en norsk havbunnsmineralnæring.
 Sikre tilgangen på godt kvalifisert personell til norsk marin og maritim næring.
 Bidra til at fiskeindustrien får handelspolitiske og industrielle rammevilkår med et
tydelig verdikjedeperspektiv som sikrer lønnsomhet, økt produktutvikling og
videreforedling.
22
 Sørge for at marine næringer har forutsigbar råstofftilgang, som også legger mer til
rette for helårlig videreforedling av råstoff i Norge.
 Forenkle, effektivisere og modernisere byråkrati og regelverk i havbrukssektoren.
 Vurdere en samordning av de ulike sektormyndighetene innenfor skipsfart, fiskeri og
havbruk for å sikre en helhetlig forvaltning av de marine ressursene.
 Stimulere oppdrettsnæringen til å bli fossilfri.
 Forenkle kravene til stedegen fisk i landbasert fiskeoppdrett.
Grønn vekst innen bio- og sirkulærøkonomi
Høyres mål er å skape grønn vekst som er bærekraftig og lønnsom, som reduserer
klimagassutslipp og bruker ressursene mer effektivt.
Grønn vekst handler om å gjøre det mer lønnsomt å skape verdier på en miljøvennlig måte. I
fremtidens lavutslippssamfunn må vi lykkes med å kombinere verdiskaping med bærekraft i
produksjon og i forbruk av varer og tjenester. Norge har tilgang til store biomasseressurser
og et godt utgangspunkt for å ta en betydelig rolle innen deler av bionæringene og utvikle
næringspotensialet. Bedre ressursutnyttelse og energieffektivisering bidrar til betydelige
utslippsreduksjoner, samtidig som det øker lønnsomheten i produksjonen. Å utnytte
ressursene bedre kan gi store gevinster for miljøet, økonomien og samfunnet. I
bioøkonomien legges det til grunn at ressurser fra én prosess benyttes som innsatsfaktorer i
en ny, med mål om full ressursutnyttelse av råvarer og restråstoff. Dette danner en «sirkulær
økonomi» der ressursene utnyttes maksimalt.
I en sirkulær økonomi er også avfall en vekstindustri med stort potensial for verdiskaping og
nye arbeidsplasser. Avfall er en ressurs som kan gjenvinnes, gjenbrukes og omdannes til nye
ressurser. Grønn vekst handler også om å erstatte fossile innsatsfaktorer med fornybare. De
fornybare biologiske ressursene kommer fra jord, skog og hav, og kan være korn, kjøtt,
planter som energivekster og tømmer, villfisk, oppdrettsfisk, krepsdyr, skjell eller alger som
plankton og tare. Norge har gode forutsetninger for å videreutvikle en høyverdiproduksjon
basert på biologiske ressurser fra jordbruk, skogbruk, fiskeri og havbruk samt industri, blant
annet gjennom teknologioverføring fra andre næringer og satsing på biobaserte produkter
og tjenester. Bioenergi fra skogsråvarer gir store muligheter for klimanøytralt drivstoff til
bilparken.
Høyre vil:
 Legge til rette for utvikling av nye produkter, prosesser og teknologier for produksjon
av biobaserte produkter.
 Sikre at havbruk drives miljøvennlig og bærekraftig.
 Forsterke innsatsen for å redusere klimautslippene i landbruket.
 Sørge for forutsigbare og gode rammebetingelser for bærekraftig skogbruk og
forvaltning for å øke avvirkningen og videreforedlingen av skog, slik at en større andel
av tilveksten tas ut i verdiskapende virksomhet og gir grunnlag for arbeidsplasser.
 Stille strengere krav til utsortering av biologisk og våtorganisk avfall fra
husholdninger, offentlig sektor og industri.
23
 Gjennomgå rammevilkårene for avfallsnæringen for å sikre bedre ressursutnyttelse,
god samfunnsnytte og høyere verdiskaping i avfallsbransjen.
 Legge til rette for at det kan bygges flere skogsbilveier, og at offentlige veier
oppklassifiseres til dagens behov, samt legge til rette for mer skogplanting og -
skjøtsel.
 Gjennomgå konsesjoner og arealprosesser for å sikre forutsigbarhet og raskere
avklaringer.
 Arbeide for mer bruk av tre i private og offentlige nybygg.
 Ha et livssyklusperspektiv på produksjon, bruk og utfasing av produkter.
 At det offentlige virkemiddelapparatet i sterkere grad innrettes slik at det utløser
potensialet for tverrsektorielt samarbeid.
 Ha en gjennomgang av tilsynsordningene rundt de naturressursbaserte næringene.
 Sørge for forutsigbare og stabile rammebetingelser for fornybart drivstoff og
energibærere.
 Legge til rette for storskalaproduksjon av avansert biodrivstoff, blant annet gjennom
å øke omsetningskravet..
 Utvikle et sterkt hjemmemarked for fornybare og biobaserte produkter.
 Bidra til risikoavlastning i oppstarts-, pilot- og demoanlegg.
 Stimulere til produksjon av biodrivstoff i Norge.
Kraftnasjonen Norge
Høyres mål er at Norge skal fortsette å være en foregangsnasjon innenfor miljøvennlig
produksjon og forbruk av fornybare energiformer.
Norge er rikt på energiressurser, og Høyre vil bidra til at Norge forblir en foregangsnasjon
innenfor miljøvennlig produksjon og forbruk av vannkraft, vindkraft, bioenergi og andre
fornybare energiformer. Den store regulerbare vannkraften vil fortsatt være ryggraden i
energisystemet vårt. Vannkraftproduksjonen er viktig for norsk verdiskaping, og gjør at vi
opprettholder forsyningssikkerheten i det norske og nordiske kraftsystemet.
Høyre mener Norges rene, fornybare kraftproduksjon må brukes til å legge til rette for mer
kraftforedlende virksomhet i Norge og økt kraftutveksling med Europa. Den norske
vannkrafthistorien går tilbake til slutten av 1800-tallet, og mange anlegg er bygget fra
starten av 1900-tallet frem til slutten av 1980-tallet. Det er fortsatt et stort potensial for å
øke vannkraftproduksjonen gjennom blant annet oppgradering av eldre kraftverk og
skånsom utbygging av nye.
Store regulerbare vannkraftverk bidrar til forsyningssikkerhet gjennom hele året, og gjør
kraftsystemet robust. Regulerbar energiproduksjon vil bli enda viktigere i fremtiden, både
fordi vi får en høyere andel ikke-regulerbar produksjon og større effektsvingninger på
forbrukersiden, blant annet som følge av lading av elbiler og utvikling av smarte nett.
Samtidig bidrar små kraftverk til lokal verdiskaping; de gir en betydelig kraftproduksjon, og
er viktige for grunneierne. 
24
Konsesjonsordningene har stor økonomisk betydning for kommunesektoren. Formålet med
konsesjonsordningene er å sikre vertskommunene en andel av verdiskapingen som
vannkraftutbygging gir opphav til når de bidrar gjennom avståelse av naturressurser.
Høyre vil sikre at hele landet får inntektene fra vannkraftressursene våre. Statkraft er
Europas største produsent av fornybar energi, og har et betydelig potensial for å vokse
videre internasjonalt. Delprivatisering av selskapets utenlandsvirksomhet vil gi selskapet
økonomisk fleksibilitet, forutsigbarhet og nye eierimpulser. Det er en forutsetning for
delprivatisering at selskapets norske vannkraft forblir i offentlig eie.
(Les mer om fornybar energi under kapitlet om bærekraftig fremtid.)
Høyre vil:
 Åpne opp for utbygging i nye vassdrag for å sikre tilgang til ren og fornybar energi.
 Tillate skånsom kraftutbygging i vernede vassdrag uten at det forringer
verneverdiene.
 Sikre gode rammebetingelser for investering og utvikling av eksisterende og nye
vannkraftverk.
 Gjøre det enklere å koble på egenprodusert energi gjennom strømnettet.
 Delprivatisere Statkrafts utenlandsvirksomhet for å gi selskapet forutsigbarhet og
finansiell fleksibilitet til å forsterke satsingen på fornybar energi internasjonalt,
samtidig som selskapets norske vannkraft forblir i offentlig eie.
 Utarbeide en helhetlig strategi for hvordan potensialet for opprustning og utvidelse
av vannkraftverk kan realiseres, og gjennomgå dagens skatteregler.
 Legge til rette for hydrogensatsing i Norge.
 Beholde dagens konsesjonsordninger for vannkraft.
 Sikre offentlig kontroll over vannkraftressursene gjennom konsesjonsbestemmelser
og skatteregler som sikrer fellesskapets interesser. Dagens konsolideringsmodell,
som innebærer at nye konsesjoner kun skal gis til selskaper der det offentlige
eierskapet er minst to tredjedeler, skal legges til grunn for eierskap til vannkraftverk.
Fremtidens olje- og gassnæring
Høyres mål er å sikre forutsigbare og fremtidsrettede rammebetingelser for norsk olje og
gass.
Olje- og gassressursene har gitt Norge store inntekter og ført til betydelig verdiskaping. Disse
ressursene vil fortsette å være viktige for Norge i mange år fremover. Kontinuerlig og
forsterket forskningsinnsats samt kompetanse- og teknologiutvikling vil være viktig for å
opprettholde næringens konkurranseevne i fremtiden. Det vil også sikre en
samfunnsøkonomisk, effektiv og miljøvennlig forvaltning av petroleumsressursene til gode
for det norske samfunnet. (Les mer om olje og gass under kapitlet om bærekraftig fremtid.)
Høyre vil:
 Sikre petroleumsnæringen stabile og forutsigbare rammevilkår som gir aktivitet i hele
landet.
 Videreutvikle petroleumsvirksomhet i lovende områder i Barentshavet med strenge
krav til miljø, sikkerhet og beredskap og til sameksistens med fiskeri og andre
næringer. 
25
 Vurdere skattemessige tiltak og andre ordninger som kan bidra til å øke
konkurransen og dermed gi en høyere utnyttelsesgrad av alle lønnsomme ressurser
på felt i drift og på nærliggende marginale felt på norsk sokkel.
 Øke utvinningsgraden på norsk sokkel ved å stille krav om en plan for økt utvinning
ved fornyelse av konsesjonene.
 Sørge for at norsk petroleumsindustri fortsatt skal være verdensledende på helse,
miljø og sikkerhet.
 Sikre en god oljevernberedskap, i samarbeid med private aktører.
 Konsekvensutrede Nordland VI og VII og Troms II.
Industri, mineraler og bergverk
Høyre vil legge til rette for bærekraftig fornyelse av norsk industri og forsvarlig utvinning av
mineraler og drift av bergverksindustri.
Norge har en stolt og lang industrihistorie. Den tradisjonelle industrien gjennomgår
grunnleggende endringer som følge av rask og omfattende bruk av teknologi, slik som
roboter, automatisering, 3D-printing og sensorteknologi. Endringstakten øker kraftig og
stiller krav til lønnsomhet, kompetanse og evne til omstilling.
Norge har mange fortrinn som gir muligheter for vekst. Vi har en kultur og tradisjon for
omstilling og innovasjon, en godt utdannet befolkning som er tilpasningsdyktig, en lav
terskel for å ta i bruk teknologi, inkluderende strukturer og god tilgang på naturressurser og
ren energi. For å lykkes må vi ha internasjonalt konkurransedyktige betingelser, satse på
kunnskap, forskning og innovasjon, støtte bedriftene i den voldsomme endringstakten som
kreves, samarbeide og dele kompetanse, fremme internasjonalisering og eksport og ha
tilgjengelig kapital til investeringene.
Mineralnæringen er en viktig bidragsyter til dagens og fremtidens produkter, og Høyre vil
legge til rette for økt mineralproduksjon i Norge innenfor strenge miljøkrav.
Høyre vil:
 Sikre industrien tilgang til relevant kompetanse og styrke den offentlige,
næringsrettede forskningsinnsatsen for å bidra til at industrien utvikler ny
miljøteknologi og kostnadseffektive løsninger.
 Videreføre CO2-kompensasjonsordningen for industrien.
 Sikre konkurransekraften til norsk industri gjennom stabile rammevilkår, tilgang til
eksportmarkeder og forutsigbar tilgang på kraft.
 Videreføre NOx-fondet og etablere et CO2-fond for næringslivet som kan bidra til å
redusere klimagassutslippene i tungtransporten og skipsfarten.
 Utnytte næringspotensialet ved bruk av CO2 som innsatsfaktor i industrielle prosesser
og etablere en verdikjede for håndtering av CO2 i industrien.
 Støtte etablering av testsentre som norske bedrifter kan benytte seg av gjennom å
styrke infrastruktur og utstyr til forskningen.
 Støtte etablering av et toppindustrisenter som skal bidra til at metoder, kompetanse
og kunnskap kan utveksles bedre mellom små og store bedrifter, slik at Norge
fortsetter å levere industriprestasjoner i verdensklasse.
 Øke kravene til miljøsikkerhet og bærekraft. Målet er størst mulig verdiskaping innen
bærekraftige rammer.
26
 Bidra til at bedrifter utvikler og tar i bruk miljø- og klimavennlig teknologi gjennom å
støtte flere storskala pilot-/demoanlegg.
 Øke kartleggingen av norske mineralressurser både til lands og på havbunnen, og
legge til rette for økt utvinning gjennom å sikre forutsigbare og kunnskapsbaserte
planprosesser.
 Bidra til økt samhandling mellom kunnskapsmiljøer som kan sikre bærekraftige
løsninger for avgangsmasser fra mineralindustri på land og sjø.
 Tillate sjødeponi med strenge krav til en sikker miljøovervåking.
 Etablere en vekststrategi for at norsk næringsliv kan bli mer eksportrettet.
Digitale muligheter og delingsøkonomi
Høyres mål er å legge til rette for teknologiutvikling og nye forretningsmodeller som skaper
nye arbeidsplasser og verdier for samfunnet.
Teknologiutviklingen innebærer utfordringer, men også nye, store muligheter. Gjennom å
automatisere arbeidsprosesser i eksisterende næringsliv, ta i bruk nye teknologier og
etablere nye bedrifter basert på helt nye forretningsmodeller kan vi sikre lønnsomhet, nye
arbeidsplasser og nye innovative løsninger.
Delingsøkonomien kan føre til at vi bruker ressurser smartere og bedre, men utfordrer
samtidig eksisterende forretningsmodeller og organiseringen av arbeidslivet. Høyre vil legge
til rette for nye forretningsmodeller, men samtidig sikre rettferdig konkurranse gjennom å
oppdatere reguleringer av eksisterende bransjer i tillegg til effektivt å regulere nye aktører.
Høyre vil:
 Modernisere regelverket for å sikre at nye digitale plattformer innen delingsøkonomi
kan tas i bruk.
 Arbeide aktivt for like konkurransevilkår på tvers av landegrensene i den digitale
økonomien, blant annet ved å være en pådriver for EUs digitale indre marked.
 Gjøre det enklere for privatpersoner og bedrifter å betale skatt og merverdiavgift for
tjenester de kjøper og leverer.
 Fjerne hindringer for å fremme digitale forretningsmodeller som bidrar til ny
næringsvirksomhet og nye arbeidsplasser.
 Legge til rette for nye forretningsmodeller i delingsøkonomien gjennom effektiv
regulering som fører til rettferdig konkurranse mellom nye og eksisterende aktører.
 Legge til rette for at norsk næringsliv får utnyttet potensialet ved digitalisering.
 Gjøre flere offentlige data tilgjengelige, slik at bedrifter kan ta i bruk dataene til å
lage nye tjenester og arbeidsplasser.
 Erstatte dagens antallsbegrensning i drosjenæringen med en ordning som sikrer mer
konkurranse, gode transporttilbud i distriktene og sjåfører med god vandel.
Helsenæringen som fremtidig verdiskaper
Høyre ønsker å legge til rette for en vekstkraftig helsenæring som er internasjonalt
konkurransedyktig, og som bidrar til nasjonal verdiskaping.
Verden står overfor store, globale utfordringer når det gjelder å legge til rette for god helse
på en bærekraftig måte. Biovitenskapene og bioteknologien kan gi viktige bidrag til nye eller 
27
forbedrede tjenester, industrielle prosesser og energiproduksjon. Utfordringene knyttet til
den økende andelen av eldre og økningen i folkesykdommer som kreft og demens blir store.
Helsenæringen blir et viktig svar på helse- og omsorgsutfordringene de neste tiårene.
Høyre vil:
 Sikre enklere adgang til og bedre utnyttelse av helsedata og biobanker.
 Legge til rette for at helseklyngene blir motor for omstilling og teknologioverføring i
næringslivet.
 At helseforetakene skal samarbeide med helsenæringen ved etablering av nye
sykehus og helseklynger.
 Sørge for at det utarbeides en vekststrategi for helseindustrien i Norge.
 Sørge for at innovasjonspotensialet ved kliniske studier i helseforetakene utnyttes
bedre.
Nye muligheter innen bioteknologien
Høyre vil fremme mulighetene til å bruke bioteknologi innen forskning, medisin og næring
gjennom en konkurransedyktig regulering basert på et etisk forsvarlig rammeverk.
Bioteknologi gir store muligheter innen fiske, oppdrett, havbruk, farmasi, prosessindustri og
medisinsk teknologi, og er en del av løsningen til de utfordringene verden står overfor i dag,
enten det dreier seg om klima, sykdom, fattigdom eller kamp om ressurser. De siste årene er
nye DNA-teknikker blitt brukt til å utvikle flere nye typer planter med et bredt spekter av
egenskaper.
I bioøkonomien bruker man bioteknologi til å foredle biomasse fra planter eller
mikroorganismer til energi, mat og ulike produkter på en miljøvennlig måte. Innen medisinsk
forskning har Norge allerede en solid posisjon, og Høyre ønsker å føre en politikk som gjør at
bioteknologisk og farmakologisk forskning og industri kan bygges opp og videreutvikles i
Norge.
Bioteknologien stiller oss overfor store etiske utfordringer, som gjør at Høyre ønsker mer
forskning for å gi et kunnskapsbasert grunnlag for å velge å ta teknologien i bruk, og et etisk
forsvarlig rammeverk.
Høyre vil:
 Ha en internasjonalt konkurransedyktig regulering av bioteknologi i Norge basert på
et etisk forsvarlig rammeverk.
 Knytte forskningsmiljøene innen de ulike profesjonene sammen.
 Styrke stamcelleforskningen på stamceller fra fødte mennesker.
Levende landbruk
Høyre vil gi hver enkelt bonde bedre muligheter til å skape egen inntekt og utnytte
eiendommens potensial. 
28
Jordbruket er viktig for matproduksjon, bosetting og ivaretagelse av kulturlandskapet. Høyre
ønsker å skape et levedyktig jordbruk gjennom å legge til rette for økt matproduksjon og
lønnsom drift i hele landet. Jordbrukspolitikkens viktigste oppgave er å øke
matproduksjonen, som igjen gir bonden som selvstendig næringsdrivende muligheter til å
skape sin egen inntekt. Det skal lønne seg å investere i effektiv gårdsdrift. Jordbrukets
rammebetingelser må i større grad bidra til at investeringer til økt produksjon og lokal
råvareforedling også kan gi grunnlag for turisme og et større varesortiment.
Norge har en av verdens beste og reneste matproduksjoner, med lite bruk av sprøytemidler
og antibiotika. Det gir oss unike konkurransefortrinn som det er viktig å ta vare på og
videreutvikle som grunnlag for en konkurransekraftig norsk jordbrukssektor.
Med gode politiske rammebetingelser og en skrittvis omstilling kan lønnsomheten i norsk
matproduksjon styrkes. Høyres politikk er å ruste norsk jordbruk best mulig for økt
konkurranse med internasjonale aktører. Høyre vil sikre norsk matproduksjon også ved nye
internasjonale handelsvilkår. Et aktivt landbruk og skogbruk, med beitebruk, avvirkning og
tilrettelegging for turisme kan opprettholde åpne landskap og tradisjonsrike kulturlandskap.
En stor andel av norsk artsmangfold avhenger av beitebruk, og er unikt for Norge. (Les om
skogbruk under kapitlet om bærekraftig fremtid.)
Høyre vil:
 Fortsette å vri tilskuddsordningene slik at de stimulerer til økt matproduksjon og
effektiv gårdsdrift.
 Beholde ordningen med jordbruksavtale.
 Kombinere endrede tilskudds- og kvoteordninger med tilpassede
investeringsvirkemidler, med mål om å tilpasse og øke produksjonen i henhold til
markedets behov.
 Forsterke innsatsen for å redusere klimagassutslippene i landbruket.
 Styrke bonden som selvstendig næringsdrivende gjennom å gi den enkelte bonde
større råderett over sin egen eiendom og bedre muligheter til å utvikle og realisere
egne strategier ved å modernisere konsesjonsloven og oppheve boplikten.
 Fjerne odelsbestemmelsen fra Grunnloven og modernisere odelsloven.
 Myke opp reglene for å kunne bruke aksjeselskap som selskapsform for deler av
virksomheten i landbrukssektoren, for å redusere risikoen og for å bedre mulighetene
til kapitaltilgang.
 Legge bedre til rette for en velfungerende konkurranse i omsetningen av norske
jordbruksprodukter.
 Gjøre jordbruket mindre avhengig av statlige overføringer, redusere jordbrukets
kostnadsnivå og gi bonden nye og bedre inntektsmuligheter.
 Ivareta kulturlandskapet ved å stimulere til mer beitebruk og andre tiltak for å hindre
gjengroing.
 Øke innsatsen innen FoU for at landbruket skal kunne være et viktig element i det
grønne skiftet, redusere klimagassutslippene i landbruket og øke en bærekraftig
produksjon av jordbruksprodukter.
 Sikre reindriften som en viktig næringsvei.
 Fjerne målet om at 15 prosent av norsk matproduksjon skal være økologisk.
29
 Likestille støtten til økologisk landbruk med støtten til annet landbruk.
 Opprettholde dagens avløserordning.
Styrke Norge som reisemål
Høyre vil styrke Norge som attraktivt reisemål og turistattraksjon.
Norsk natur kombinert med et variert kulturliv, en rik landbruks- og matkultur og mangfoldet
av kulturminner og unike verdensarvområder gir et godt grunnlag for å styrke norsk
reiselivsnæring.
Både kulturlandskap og kulturminner har allerede gitt grobunn for det moderne reiselivet,
som i større grad enn før er basert på natur- og kulturopplevelser. Vi må sikre at reiselivet
fortsetter å vokse som næring, både internasjonalt og i Norge. Reiselivsnæringen er en viktig
sysselsettingsnæring, med mange små og mellomstore bedrifter.
Markedsføringen av Norge som turistland og profileringen av norske eksportvarer gir
gjensidige synergier. Innlands- og hytteturisme fremmer gjensidig kunnskap og forståelse
mellom nordmenn fra ulike deler av landet, og kan i enda større grad bli en del av limet
mellom land og by.
Høyre vil:
 Opprettholde et høyt nivå på investeringer i infrastruktur for å styrke norsk
reiselivsnæring.
 Styrke landbrukets rolle i reiselivssatsingen og derigjennom stimulere til økt bruk av
verdifulle utmarksressurser.
 Legge til rette for at flere kan besøke nasjonalparkene.
 Legge til rette for at attraksjoner og aktiviteter er tilgjengelige hele året, når det er
mulig, og styrke Norge som helårs reisemål.
 Legge til rette for at lokal mat og drikke i større grad kan inngå som en del av
reiselivsproduktet.
 Øke Svalbards attraktivitet som reise- og turistmål.
 Styrke samarbeidet mellom friluftsliv og reiseliv, slik at viktige naturattraksjoner blir
godt tilrettelagt og fremstår som attraktive for brukerne, og uten unødig slitasje og
forsøpling.
 Sikre retten til å betale med kontanter.
Fjell og kyst
Høyre vil ta utgangspunkt i lokal selvråderett, forskning og lokal erfaringskunnskap for å
sikre god forvaltning av de landbaserte naturressursene.
De landbaserte naturresursene har et stort vekstpotensial. Bruk og utvikling av
naturressursene må ha bærekraft og lokal vekst som formål, og bør i størst mulig grad
forvaltes lokalt. En fleksibel arealpolitikk med større lokalt handlingsrom styrker muligheten
for vekst i fjell- og kystregionene. 
30
Det finnes over en halv million hytter i Norge. Det særnorske hyttefenomenet gir et viktig
grunnlag for syssel- og bosetting i hele landet. Hytteeierne utgjør en viktig ressurs for
vertskommunene, men stiller også store krav til dimensjonering av de offentlige tjenestene.
Det trengs økt fokus på brukertall fremfor antall fastboende.
For at naturresursene skal kunne utnyttes bedre, er det en forutsetning at hele landet får
muligheten til å bli en del av den nye digitale hverdagen. Utbygging av bredbåndsnettet vil
styrke grunnlaget for spredt bosetting og legge til rette for bedre utnyttelse av norske hytter.
I Norge er det mer enn 30 000 nedlagte gårds- og småbruk som står tomme. Jorden er leid
bort, og eventuelt tilhørende setre blir brukt som fritidsbolig av eierne. Det er etterspørsel
etter nedlagte gårdsbruk som bosted. Det trengs endringer i konsesjons- og fradragsreglene
for jord og eiendom som vil gjøre det mulig og attraktivt å omsette brukene som står
tomme.
Høyre vil:
 Styrke FoU-arbeidet for fjell- og kyst.
 Intensivere arbeidet med forenkling av utmarksforvaltningen ved å overføre mer
makt og myndighet til kommuner og grunneiere.
 Legge til rette for at hytteeiere kan inkluderes i kommunenes utviklingsarbeid.
 At distriktspolitiske virkemidler skal brukes til vekstfremmende tiltak som styrker
grunnlaget for arbeidsplasser i privat sektor.
Raskere frem og tryggere hjem
Høyre vil ha bedre og tryggere veier, gode jernbane- og kollektivtransportløsninger, effektiv
godshåndtering til sjøs og på land og en utslippsfri transportsektor.
Høyres mål er effektiv og miljøvennlig samferdsel som får folk og varer trygt og raskt frem.
Nye ideer skal tas i bruk for å få realisert prosjekter raskere og billigere. Høyre vil fjerne
forfallet på riksveier og jernbane. Sammen med investeringer i nye vei- og baneprosjekter vil
det øke trafikksikkerheten og fremkommeligheten. Høyre har en visjon om null drepte og
hardt skadede i trafikken.
Høyre har en nullvisjon for klimagassutslipp fra transportsektoren. Den skal nås gjennom et
avgiftssystem som stimulerer til rask innfasing av miljøvennlige kjøretøyer, omlegging fra
fossilt til miljøvennlig drivstoff og teknologi, ny miljøteknologi på skip, ved å utvide
kollektivtilbudet og ved å legge til rette for at flere sykler og går. For å nå transportmålene
må pengene brukes kostnadseffektivt. Et nasjonalt transportsystem som utnytter
investeringene best mulig, må se alle transportformer i sammenheng.
En god digital infrastruktur er avgjørende for å sikre bosetting over hele landet, et
konkurransedyktig næringsliv og en god tilpasning til samfunnsutviklingen. Markedsbaserte
løsninger skal fortsatt ligge til grunn for den videre utbyggingen. Det offentlige skal bidra
med finansering der markedet ikke strekker til for å nå alle.
31
Raskere veiutbygging og bedre trafikksikkerhet
Høyres mål er raskere veiutbygging og tryggere veier. For kommende stortingsperiode er det
Høyres mål å redusere antall drepte og hardt skadede i trafikken med minst 20 prosent.
Gode og trygge veier er avgjørende for at folk skal komme seg raskt og effektivt til og fra
jobb og fritidsaktiviteter, og bidrar til å bygge attraktive bo- og arbeidsmarkedsregioner i
hele landet. Bedre veier, tryggere biler og bedre holdninger har redusert antall trafikkulykker
betydelig. Satsingen på trafikksikkerhet skal videreføres. Riksveiene skal rustes opp til fullgod
standard, samtidig som fylkene må settes bedre i stand til å utbedre sine veier.
Infrastrukturen skal planlegges og bygges ut helhetlig og sammenhengende.
Høyre vil:
 Redusere planleggingstiden på veiprosjekter ved å samordne innsigelser bedre. Der
det er nødvendig for å sikre fremdrift på store, nasjonale transportprosjekter, skal
man benytte statlige planer.
 Holde kostnadene nede ved å videreutvikle veiselskapet Nye Veier AS og
modernisere Statens vegvesen.
 Gjennomgå norske standardkrav for samferdselsprosjekter med sikte på å redusere
kostnader.
 Øke bruken av intelligente transportsystemer (ITS) der det kan gi merverdi for
samfunnet.
 Benytte offentlig-privat samarbeid der det gir merverdi for samfunnet ved utbygging
av prosjekter.
 Øke satsingen på tunnelsikkerhet.
 Øke trafikksikkerheten ved å bygge ut flere møtefrie veier, flere gang- og sykkelveier
og ved å foreta flere kontroller av fart og rusmiddelbruk.
 Legge til rette for føreropplæring og teknologiutvikling som bidrar til økt
trafikksikkerhet.
 Ta i bruk nye beregningsmetoder for å vurdere prosjekters samlede samfunnsnytte.
Det kan gjelde både nærmiljø, klimaeffekt og samlet økonomisk nytte for samfunnet.
 Realisere viktige samferdselsprosjekter raskere ved fortsatt bruk av
bompengefinansiering. Staten skal alltid dekke minst 1/3 av utbyggingskostnadene på
riksveiprosjekter.
 Omklassifisere enkelte veier fra fylkesveier til riksveier.
 Styrke arbeidet med flom- og rassikring på utsatte vei- og banestrekninger.
 Vurdere en sammenslåing av etablerte samferdselsetater i et transportdirektorat for
å effektivisere samferdselssektoren.
 Sikre norsk transportnæring like konkurransevilkår blant annet gjennom å bekjempe
ulovlig kabotasje og innføre systemer slik at norske og utenlandske vogntog betaler
bompenger på like vilkår.
Kollektivtransporten skal styrkes
Høyres mål er å øke andelen reisende som velger kollektivtransport. Hverdagsreisende til og
fra arbeid skal prioriteres.
Høyre skal arbeide for å utvikle et godt kollektivtilbud i alle deler av landet. Behovene og
mulighetene er ulike i store byområder og områder med spredt bebyggelse. I områder med 
32
lav befolkningstetthet er gode overganger til buss og tog et viktig tilskudd til bilen, men bil er
også nødvendig i områder med få kollektivavganger. Bil er viktig for effektiv transport av
personer og varer i Distrikts-Norge.
I storbyene er et fleksibelt, klimavennlig kollektivtilbud, kombinert med gode gang- og
sykkelveier, nødvendig for å håndtere en fremtidig befolkningsvekst og for at Norge skal nå
sine klimamål. Det krever store statlige investeringer. Høyre mener at bruk av statlige midler
må følges av krav om å legge til rette for boliger, næring og velferdstilbud i nærheten av
kollektivknutepunktene. Byvekstavtaler er et strategisk verktøy for å stimulere til bruk av
kollektive løsninger og til sykling og gange gjennom en mer miljøvennlig planpolitikk.
Høyre vil:
 At staten skal finansiere minst 50 prosent av alle store kollektivutbygginger i og rundt
de største byene.
 Videreutvikle og øke antallet gode byvekstavtaler som stiller krav om fortetting rundt
kollektivknutepunkter og øker kollektiv- og sykkelandelen.
 Utvikle finansieringsordninger som legger til rette for økt bruk av kollektivtransport.
 Samle bestillerfunksjonen for ferge- og hurtigbåttjenester og legge til rette for rask
utskifting av den eldre delen av ferge- og hurtigbåtflåten. Alle nye anbud skal
inneholde krav om null- eller lavutslippsteknologi.
 Fjerne fordelsbeskatningen på arbeidsgiverbetalt månedskort.
 Arbeide for en nasjonal reiseplanlegger der du kan bestille og betale reisen din på
samme sted, selv om den går med mange transportformer og -selskaper.
 Legge til rette for økt fremkommelighet for busstrafikk gjennom bygging av
sammenhengende kollektivfelt i områder med stor trafikk.
 Legge til rette for at mobilnett bygges ut langs jernbane og kollektivtraseer i
samarbeid med private aktører.
 Legge til rette for bedre samordning av kollektivruter mellom fylkene.
 Utvikle et hensiktsmessig regelverk for selskaper innenfor delingsøkonomien.
 At innfartsparkering skal etableres ved knutepunkter utenfor og i utkanten av
byområder som en del av byvekstavtalene.
Jernbanen knytter regionene sammen
Høyres mål er å knytte bo- og arbeidsområder tettere sammen gjennom rask utbygging av
togtilbudet i storbyområder. Mer gods skal gå på skinner.
Toget binder sammen bo- og arbeidsområder, slik at det er enklere å bo der man ønsker, og
å jobbe der man vil. Hovedutfordringene i dag er for dårlig punktlighet, lav hastighet og få
avganger. Høyre mener tilbudet må forbedres. De viktigste grepene for dette er å styrke
vedlikeholdet, bygge flere kryssingsspor og øke antall avganger. Jernbanen skal rustes opp til
fullgod standard. Høyre vil sikre de reisende og godstransporten et best mulig tilbud. Mer
gods på jernbanen betyr færre trailere på veiene, økt trafikksikkerhet, redusert veislitasje og
reduserte klimagassutslipp. Høyre vil arbeide for mer sømløse overganger mellom ulike
transportformer blant annet ved å effektivisere godsterminalene og bedre forbindelsene
mellom havn og jernbane. Dette vil bidra til å gjøre jernbanen mer konkurransedyktig ved
godstransport.
Høyre vil:
33
 Øke investeringstakten og sikre fullgod standard på jernbanen.
 Bygge ut flere dobbeltspor og lange kryssingsspor for å fjerne flaskehalser, øke
kapasiteten, redusere transporttiden og få bedre punktlighet for gods og passasjerer.
 Fortsette å konkurranseutsette persontransport på flere strekninger for å sikre et
best mulig tilbud for de reisende og forutsigbar godsbefordring.
 Effektivisere godsterminalene og bygge nye der det er nødvendig for å møte den
fremtidige utvikling.
 Arbeide for mer sømløse overganger mellom de ulike transportformene.
Mer gods på sjøen og bedre sjøsikkerhet
Høyre vil styrke havnene som godsknutepunkter og styrke sjøsikkerheten. Mer gods skal gå
på kjøl enn med lastebil.
Å videreutvikle skipsleden og havnene er nødvendig for å styrke næringslivets
konkurransekraft. Det er også viktig for å bygge ut et transportsystem med lavest mulig
klimagassutslipp. Ved frakt av gods vil den største klimagevinsten kunne tas ut ved å gjøre
sjøtransporten mer miljøvennlig. Derfor vil Høyre legge til rette for utvikling av ny
miljøteknologi og fornyelse av nærskipsflåten. Havnene er viktige knutepunkter for
landtransporten. Effektive havner er en nødvendig forutsetning for at mer gods skal velge
sjøveien. Derfor må havn, vei og banesystemer ses i sammenheng når havner bygges ut.
Sikkerheten til sjøs skal ivaretas, og det skal være et høyt beredskapsnivå langs hele
Norskekysten.
Høyre vil:
 Satse sterkt på vedlikehold og utvikling av farledene.
 Legge til rette for økt bruk av landstrøm i havnene.
 Bedre knutepunktslogistikken. Brukerne må trekkes sterkere inn i havneutviklingen.
 Legge til rette for at mer gods velger sjøveien, gjennom effektivisering av de
offentlige tjenestene, mer effektive havner og reduserte avgifter og gebyrer.
 Modernisere havneloven slik at kommunene får større råderett over havnens
ressurser og bedre muligheter til å styre by- og tettstedsutviklingen i havneområder.
 Modernisere Kystverket.
En god og desentralisert flyplasstruktur
Høyres mål er å sikre et godt flyplasstilbud i hele landet og gode rammevilkår for å
opprettholde sysselsetting og bosetning.
Høyre vil arbeide for en mest mulig sikker og effektiv luftfart. Oppgraderte flyplasser og
rullebaner og en sunn konkurranse innen tårntjenester og flynavigasjon vil sikre
passasjerene mer stabile, forutsigbare og kostnadseffektive tjenester. Lufthavnene utgjør en
viktig infrastruktur i Norge, og en rekke lufthavner er under utvikling. Høyre mener staten
skal stille tydelige krav og være en langsiktig og forutsigbar eier av Avinor, samt gi selskapet
rammevilkår for å gjennomføre disse investeringene. Flere steder i landet er det luftfarten
som utgjør kollektivtrafikken for å frakte folk over lengre avstander. Gode flyplasser over
hele landet er viktig for å opprettholde sysselsetting og bosetning og binde flere bo- og
arbeidsmarkedsregioner sammen.
Høyre vil:
34
 Sikre at Avinor og de ikke-statlige flyplassene har forutsigbare betingelser for å
gjennomføre nødvendige utbygginger i lufttransporten.
 Sikre en god og desentralisert flyplasstruktur som grunnlag for et godt flyrutetilbud i
hele landet.
 Sikre fortsatt god konkurranse i luftfarten gjennom forutsigbare rammevilkår for
både statlige og ikke-statlige flyplasser.
 Øke omsetningspåbudet for bærekraftig biodrivstoff i flydrivstoff og legge til rette for
andre miljøvennlige alternativer når teknologien er tilgjengelig, for å redusere
klimagassutslippene fra flytransporten.
 Fjerne flypassasjeravgiften og erstatte den med en avgift som har klar miljøeffekt.
 Vurdere en fast gjennomgående bagasjehåndtering på Gardermoen og andre norske
flyplasser etter endt prøveordning på Gardermoen.
Digital infrastruktur over hele landet
Høyre har som mål at minst 90 prosent av alle husstander skal få tilgang til bredbånd med en
hastighet på 100 Mbit/s.
Elektronisk kommunikasjon er en sentral del av vår hverdag. Norge er et av de mest
digitaliserte land i verden, målt både i tilgang til digital infrastruktur og i bruk av digitale
tjenester. Suksessen skyldes i stor grad at det har vært lagt til rette for en markedsbasert
utbygging av mobilnett og bredbåndsnett med konkurranse mellom flere tilbydere. Høyre vil
gjøre digital kommunikasjon til et konkurransefortrinn for nasjonen. Høyre mener det skal
være god mobildekning der folk bor, jobber og ferdes. Høyre vil legge til rette for
konkurranse mellom ulike teknologier, tilbydere og forretningsmodeller, for slik å gi best
mulige tjenester til brukerne. Offentlig støtte skal konsentreres til områder der det ikke er
forutsetninger for en markedsbasert utbygging, og bør også kunne benyttes til offentlig
sektors eget behov for å tilby innbyggere og næringsliv ulike tjenester på nett.
Høyre vil:
 Legge til rette for at Norge fortsatt skal være et foregangsland innen elektronisk
kommunikasjon og digitale tjenester.
 Videreføre satsingen på fiberbasert bredbåndsutbygging i hele landet.
 Sikre en reell konkurranse i mobilnettet.
 Redusere utbyggingskostnadene ved å forenkle regelverk og tilrettelegge for
samordning av anleggsarbeid.
 Ha som mål at 90 prosent av husstandene skal ha tilbud om en bredbåndshastighet
på minst 100 Mbit/s innen 2020.
 Utvikle regulering og rammeverk i god dialog med EU og delta aktivt i EUs arbeid med
å realisere det digitale indre markedet, med mål om å fjerne handelshindringer.
 Sørge for at ekomnett og tjenester på dette nettet skal være forsvarlig sikret mot
angrep og mot naturskader og uvær.
 At Norge skal arbeide internasjonalt for å beholde internett som en åpen plattform.
 Legge til rette for tilstrekkelig fiberkapasitet mellom Norge og utlandet.
35
En god start i livet
En god barndom
Høyre vil forbedre unge foreldres økonomiske situasjon og bidra til økt likestilling.
Familien er samfunnets viktigste sosiale fellesskap. Familien gir oss nærhet, ansvar, samhold,
oppdragelse, identitet og tilhørighet. Offentlige myndigheter kan aldri erstatte familiens
betydning for den enkeltes liv. Det offentliges oppgave er å støtte opp under familiene, ikke
å styre dem. Det er viktig å anerkjenne mangfoldet i familielivet.
Alle skal ha like muligheter og rettigheter uavhengig av sosial bakgrunn, kjønn, seksuell
orientering og etnisitet. Likestilling handler om likeverd og like muligheter og ikke om at alle
skal velge likt. På flere områder er det fortsatt en vei å gå for å oppnå full likestilling. Norge
skal fortsatt være et internasjonalt foregangsland når det gjelder likestilling.
Barn som utsettes for vold, overgrep eller omsorgssvikt, er blant de mest sårbare i vårt
samfunn. Høyre vil forsterke arbeidet for å sikre at alle barn og unge får en god oppvekst.
Valgmuligheter til familiene
Høyre vil styrke familien og bidra til trygghet og valgmuligheter i hverdagen.
Høyre ønsker å legge til rette for at alle familier skal kunne skape trygge rammer rundt sitt
liv. Stabile og omsorgsfulle familier gir trygge barn som vokser opp til å bli selvstendige
voksne. Politikken må legge til rette for et godt familieliv. Høyre mener begge foreldrene er
likeverdige omsorgspersoner for barnet; de må derfor likestilles som omsorgspersoner i
lovverket.
Høyre vil:
 Beholde barnetrygden og vurdere andre målrettede tiltak for å støtte barnefamilier
med svak økonomi.
 Øke engangsstønaden til unge foreldre som ikke har opparbeidet seg rettigheter i
arbeidslivet.
 Legge om engangsstønaden slik at den utbetales over en lengre tidsperiode.
 Forbedre støtteordningene til studenter med barn.
 Foreldre skal ha selvstendig opptjeningsrett til foreldrepermisjon.
 Fjerne kravet om at fedre må gi en skriftlig begrunnelse for hvorfor de skal ta ut
permisjon av felleskvoten.
 Bedre fødelspermisjonsordningene for foreldre med flerlinger.
 Gjøre det enklere å ta ut permisjonen slik det passer den enkelte familie, for
eksempel gjennom økt mulighet for gradert permisjonsuttak og mulighet til å ta ut
permisjonsdager sammen som en del av fellesperioden.
 Innføre delvise partsrettigheter for fosterforeldre.
 Innføre pensjonspoeng for alle fosterforeldre som må ta yrkespermisjon for å følge
fosterbarnet.
 Arbeide for adopsjonsavtaler med flere land og legge bedre til rette for adopsjon i
Norge.
 Arbeide for å forenkle adopsjoner både innenlands og utenlands.
36
 Sørge for at tilbudet om megling ved samlivsbrudd blir bedre tilpasset den enkelte
families utfordringer.
 Bedre startlånsordningen for barnefamilier med lav inntekt.
 Beholde en kontantstøtte, men vurdere dagens innretning.
 At dagens fordeling av permisjonstiden videreføres.
Barnets beste
Høyre vil gi alle barn trygghet til en god barndom.
Alle barn skal ha en trygg og god oppvekst. Først og fremst er det foreldrenes ansvar, men
gode oppvekstvilkår begrenser seg ikke til foreldre og familie. Alle som er involvert i barnets
liv gjennom familien, nabolaget, frivillighetsarbeid, barnehagen og skolen, har et ansvar for å
se, lytte til og ivareta barnet på en god måte. Alle har et ansvar hvis de tror at et barn
trenger hjelp eller er utsatt for vold eller manglende omsorg.
Barn er individer med selvstendige rettigheter. Barns rett til trygghet og sikkerhet skal alltid
prioriteres. Barn har rett til å bli hørt. Høyre mener barnevernet og andre instanser som
jobber med barn, i større grad må involvere barnet i viktige avgjørelser som angår deres liv.
Høyre mener barnevernet bør jobbe forebyggende med familien der det er mulig, og at
barnets beste skal tillegges avgjørende vekt i konfliktsituasjoner. Høyre ønsker et barnevern
med høy kvalitet og faglighet. Alle etater som jobber inn mot barnefamilier, må koordinere
innsatsen og samarbeide.
Høyre vil:
 Styrke prinsippet om at barnets beste alltid skal legges til grunn.
 At barns rett til samtaler, deltagelse og involvering styrkes innenfor familievernet ved
terapi eller samlivsbrudd.
 At barns behov kartlegges ved vedtak om institusjonsplassering for å sikre et korrekt
tilbud til barnet. Det skal legges vekt på faglige råd og barnets medvirkning.
 Gjennomføre et kvalitets- og kompetanseløft i kommunalt barnevern.
 Sikre bedre oppfølging av sårbare barn og gi barn og familier tidlig hjelp og mer
likeverdig behandling.
 At familievernet skal ha kompetanse på LHBTIQ+-barn slik at foreldre som ønsker det,
kan få veiledning, og at LHBTIQ+-barn får bistand når omsorgspersoner svikter.
 Lovfeste retten til ettervern for barnevernsbarn.
 Sikre koordinering av ressursene som settes inn i barnehusene.
 Sikre full likebehandling av private, ideelle og statlige aktører i barnevernet.
 Utvikle tiltak mellom spesialisthelsetjenesten og kommunehelsetjenesten for å sikre
at barn med spesielle behov får et mer helhetlig tilbud.
 Videreutvikle modeller med flere tiltak på tvers av hjelpeapparatet, for å gi bedre
oppfølging og støtte til familier med lav inntekt for eksempel gjennom hjelp til bolig,
økonomi og tilbud om barnehage, SFO og fritidsaktiviteter til barna.
Mangfold og likestilling
Høyre vil bidra til mer likestilling i samfunnet og legge til rette for at alle skal ha mulighet til å
kombinere jobb og familie.
37
Høyre vil styrke likestillingen i samfunnet og legge til rette for at alle skal ha mulighet til å
kombinere familieliv og arbeidsliv. Kjønnsdelte utdannelsesvalg bidrar til å opprettholde et
kjønnsdelt arbeidsmarked. Høyre vil forsterke innsatsen for bedre kjønnsbalanse i
ungdommenes utdannelsesvalg for å bidra til et likestilt arbeidsliv. Høyre jobber for likeverd
og like muligheter for alle, uavhengig av kjønn, bakgrunn, hvem man er tiltrukket av, eller
hvilken kjønnsidentitet man har.
Høyre vil:
 At målet om likestilling og likeverd mellom kjønnene skal gjenspeiles i barnehagene
og resten av utdannelsesløpet til barn.
 At skoler skal legge opp til flere besøk av rollemodeller som kan bidra til å øke
kunnskapsnivået blant elevene om de ulike utdannelses- og yrkesmulighetene.
 Støtte holdningsprosjekter for å få større mangfold i utdannelsen.
 At større virksomheter skal pålegges å omtale lønnsstatistikk for kvinnelige og
mannlige ansatte i sin årsrapport.
 Fortsette med å bekjempe rasisme, religiøs diskriminering, antisemittisme, sosial
kontroll, fordommer basert på kjønn, seksuell identitet og etnisitet.
 Forsterke arbeidet for likestilling i minoritetsmiljøer.
 At kompetanse om LHBTIQ skal komme inn i rammeplanen til alle relevante
utdannelsesløp.
 Styrke forskningen på sykdommer som rammer kvinner spesielt.
 Beholde en felles ekteskapslov.
 Fjerne skatteklasse 2 for å styrke incentivene til å jobbe og for å bidra til mer
likestilling i samfunnet.
 Ha like vilkår for å gi blod for alle i monogame forhold, også homofile menn.
 Utrede hvordan transkjønnethet kan fjernes som diagnose.
Kunnskap gir muligheter for alle
Høyre vil prioritere et løft for tidlig innsats i skole og barnehage og øke forskningsinnsatsen
for å sikre fremtidig velferd.
Kunnskap gir selvstendighet for den enkelte og velferd for samfunnet. Barnehage og skole er
svært viktige arenaer for å bekjempe sosial ulikhet og utenforskap. Kunnskap gir muligheter
for alle. Kunnskap er en forutsetning for å styrke vår internasjonale konkurransekraft, og er
den viktigste kilden til økt produktivitet. Kunnskap er en forutsetning for å avskaffe
fattigdom og en investering i stabilitet, demokrati og utvikling. Derfor er det å satse på
kunnskap en investering i fremtiden.
Høyres kunnskapspolitikk vil legge til rette for læring i alle ledd av utdannelsesløpet, fra
barnehagen, gjennom grunnskolen og den videregående skole og over i høyere utdannelse.
Høyre vil også stimulere til livslang læring gjennom ulike former for etter- og
videreutdannelse. For å styrke vår konkurransekraft og innovasjonsevne må vi utvikle høyere
utdannelses- og forskningsmiljøer av høy kvalitet. For å utvikle samfunnet og sikre velferd i
fremtiden vil Høyre satse målrettet på utdannelse og forskning. 
38
De første årene
Høyre vil at barn i barnehagen skal leke, lære og være trygge, og vil prioritere flere voksne og
høyere kvalitet.
Barnehagen er en unik arena for utvikling, sosialisering, inkludering og integrering av små
barn. Barnehagen er en del av utdannelsesløpet, men den skal ikke være skole. En god
barnehage er trygg, gir stort rom for lek og moro, og stimulerer sosiale ferdigheter,
nysgjerrighet og læring. Den frie leken er viktig for små barn. For Høyre er det ingen
motsetning mellom lek og læring. De første leveårene er avgjørende for å tilegne seg språk
og tallforståelse. Derfor vil Høyre at alle barnehager skal ha en bevisst strategi for å sørge for
læring på barns premisser i barnehagen.
Høyre fastholder at barnehagen må være et frivillig tilbud. Samtidig er det ønskelig i større
grad å nå barn fra enkelte utsatte grupper, blant annet for å fremme integrering. Tilbudet
skal ikke være avhengig av foreldrenes økonomi. Det viktigste i barnehagen er innholdet og
kvaliteten på tilbudet. Barnehagene må ha tilstrekkelig med barnehagelærere, fagarbeidere
og andre ansatte. Det må gis tilbud om faglig utvikling og påfyll til de ansatte. Samtidig vil
Høyre ha klare krav til et godt pedagogisk arbeid og særlig legge vekt på barnas
språkutvikling. Det er en forutsetning for god læring at alle som jobber i barnehagen,
snakker norsk. Gode overganger mellom barnehage og skole og mellom de ulike trinnene i
skoleløpet bidrar til en bedre skolegang for elevene.
Høyre vil:
 Ha flere voksenpersoner i barnehagen og sikre en ansvarlig bemanningsnorm.
 Ansette flere barnehagelærere og pedagoger og ha som mål at andelen skal bli 50
prosent.
 Styrke tverrfagligheten gjennom å rekruttere øvrig personell med annen relevant
utdannelse.
 At alle barn skal kunne norsk før de begynner på skolen, og at barnehagene skal ha
klare mål for sitt språkarbeid.
 At alle ansatte i barnehagene skal beherske norsk.
 Styrke prinsippet om læring gjennom lek i barnehagene.
 Sikre at barn som trenger ekstra oppfølging, følges opp.
 Etablere sentrale kvalitetsindikatorer for oppfølging av barnehagene og utvide
nettportalen barnehagefakta.no til å inkludere kvalitetskjennetegn og nøkkeltall ved
barnehagene.
 Tilby frivillig sommerskole før skolestart.
 Legge til rette for at kommunene kan tilby et mer fleksibelt barnehageopptak
gjennom året.
 Sørge for bedre kontakt mellom foreldre, barnehage og skole i barnas overgang fra
barnehage til skole.
 Utvikle tettere samarbeid mellom institusjonene som utdanner barnehagelærere, og
barnehagene.
 Sikre god kvalitet ved å fortsette å styrke satsingen på kompetanse og faglig påfyll for
barnehagelærere og ansatte i barnehagene gjennom å bidra til høy kvalitet på
utdannelsestilbudene i barnehagesektoren.
 Fortsatt likebehandle private og offentlige barnehager økonomisk. 
39
En inkluderende kunnskapsskole
Høyre vil gi barna våre trygge rammer og nødvendige ferdigheter til å realisere sine evner,
drømmer og ambisjoner.
Høyre har høye ambisjoner for hver enkelt elev. Veldig mye er bra i norsk skole, men vi har
fortsatt store utfordringer. For mange elever blir hengende etter tidlig i skoleløpet, særlig
gutter, og altfor mange faller ut av den videregående skolen. Det er for store
kvalitetsforskjeller mellom både skoler og kommuner. Vårt mål er at elevene skal lære mer
på skolen.
Høyre vil ta i bruk flere digitale læremidler i undervisningen. Det kan bidra til mer tilpasset
undervisning, mindre skolebyråkrati og en enklere hverdag for lærere og skoleledere.
Digitale læremidler kan også bidra til at vi kan tilby smale fag på landsbasis og som
hjelpemiddel for langtidssyke elever.
Mange elever går ut av grunnskolen uten å ha med seg de grunnleggende ferdighetene de
trenger for å klare seg, altfor få fullfører videregående opplæring, og altfor mange ender opp
utenfor arbeidslivet. Høyre vil bygge videre på Kunnskapsløftet. De grunnleggende
ferdigheter skal fortsatt styrkes, og faglig fordypning må vektlegges mer i nye læreplaner.
Høyre vil styrke de praktisk-estetiske fagenes posisjon i skolen. Høyre vil hegne om skolens
brede dannelsesoppdrag.
Høyre vil:
 Satse mer på tidlig innsats fra 1. til 4. klasse og prioritere at alle elever skal ha lært å
lese, skrive og regne.
 Innføre plikt for skolene til å gi ekstra oppfølging til elever som strever med lesing,
skriving og regning.
 Ha bedre tilpasset undervisning både for elever som trenger ekstra hjelp, og for
elever som trenger ekstra utfordringer.
 Reformere spesialundervisningen og sikre at innsatsen settes inn tidlig i
utdannelsesløpet.
 Sikre at ressursene til spesialundervisning kommer de elevene som trenger det, til
gode.
 Sette i gang forskning for å analysere hvorfor mange gutter sliter med å finne seg til
rette i norsk skole.
 Elever som mangler grunnlag for karakter, eller får karakteren 1 i fag ved utgangen av
ungdomsskolen, skal tilbys forberedende kurs eller få muligheten til å ta fag opp igjen
før de begynner på videregående skole.
 Følge opp forenklingen av læreplanene slik at de blir mer oversiktlige og gir rom for
større faglig fordypning.
 Forsterke innsatsen mot mobbing og trakassering.
 Legge bedre til rette for evnerike barn i skolen.
 Utvikle tydeligere læringskrav og sikre bedre opplæring i privatøkonomi i skolen.
 Ha mer fysisk aktivitet i skolen og bidra til å spre gode eksempler fra skoler og
kommuner.
 Ha en skolefritidsordning med god kvalitet som har fokus på lek, kultur- og
fritidsaktiviteter og læringsstøttende aktiviteter som leksehjelp.
 Styrke den tverrfaglige satsingen på flere helsesøstre og andre yrkesgrupper i skolen
og i SFO.
40
 Innføre skriftlig eksamen i norsk, matematikk og engelsk for alle elever i tiende
klasse.
 Redusere antall karakterer i norskfaget fra tre til to, én for muntlig og én for skriftlig
norsk.
 Integrere kunnskap om og ferdigheter i informasjonsteknologi og digital utvikling
bedre i fagene i skolen.
 Styrke elevenes digitale ferdigheter ved å la alle skoler tilby koding og
programmering som valgfag.
 Ta i bruk flere digitale læremidler for å styrke elevenes digitale ferdigheter, gjøre
undervisningen mer variert og følge opp den enkelte elev bedre. En forutsetning for
god digital undervisning er at lærerne har tilstrekkelig digital kompetanse.
 Innføre et mer praktisk rettet håndverksfag i grunnskolen, som alle elever skal kunne
velge.
 Styrke de praktisk-estetiske fagene blant annet gjennom å stille krav til at lærere har
fordypning i fagene.
 Prioritere flere fagtimer med en faglærer fremfor heldagsskole.
 Heve kompetansen blant dagens rådgivere, gjennom etter- og videreutdannelse, for
å sette rådgivningstjenesten bedre i stand til å hjelpe ungdom til å ta gode
utdannelses- og yrkesvalg.
Videregående opplæring og yrkesfag
Høyre vil ha mer læring i skolen, redusere frafallet og fortsette satsingen på yrkesfagene.
Videregående opplæring skal gi elever grunnlag for et videre liv i studier eller yrkesaktivitet.
Det er her grunnlaget for den enkeltes karrierevei legges. Derfor bør alle elever gis et tilbud
som passer til deres evner, deres ønsker for fremtiden og arbeidsmarkedets behov. Høyre vil
sikre særpreget til både studieforberedende og yrkesfaglige studieprogrammer. Skolen må
ha høye forventninger til elevene og forberede dem på videre studier og arbeidsliv. Norge
trenger flere dyktige fagarbeidere både i privat og offentlig sektor. Høyre vil fortsette løftet
for yrkesfagene og øke antall lærlingplasser.
Høyre vil:
 At innen 2030 skal minst ni av ti elever som begynner i videregående opplæring,
fullføre og bestå.
 Fortsette systematisk utprøving av tiltak for å få frafallet ned, herunder tettere
oppfølging av elever som står i fare for å droppe ut av skolen.
 At videregående skoler inngår samarbeid med institusjoner innen høyere utdannelse
for å sikre at elever som ønsker det, skal få ta fag på høyere nivå.
 Legge til rette for at flere elever i videregående skole kan ta et semester i et annet
land eller i en annen del av landet.
 Innføre fritt skolevalg i alle fylker.
 Ha bedre samarbeid mellom rådgivningstjenesten i skolen, NAV og
karriereveiledningssentrene for å sette dem i stand til å nå ut til flere elever.
 Ha entreprenørskap som valgfag i skolen.
 Si ja til etablering av egne videregående skoler som satser på realfag, språk og
økonomi, etter modell av toppidrettsgymnas. 
41
 Legge til rette for konkurranse om utvikling av digitale læremidler i skolen, for å få
bedre kvalitet og flere tilbydere.
 Ta i bruk digitale verktøy, inkludert virtualiserings- og simuleringsteknologi, for å
styrke undervisningen, særlig innen yrkesfag og på fagskolene.
 Øke bruken av TAF/TIP som gjør det mulig for elever å kombinere yrkesfag og
allmenn videregående.
 Flytte skriftlig eksamen for avgangskullet til før 17. mai, uten å redusere det totale
antall undervisningstimer.
 Vurdere muligheten for raskere kontinuasjonseksamen for elever som har strøket til
eksamen i videregående opplæring.
 Beholde en nasjonal fraværsgrense i den videregående skolen.
 Beholde muligheten til å etablere og drive offentlig finansierte friskoler som et
alternativ til den offentlige skolen. Friskolene er et viktig supplement og alternativ til
den offentlige skolen både når det gjelder grunnskolen og den videregående skolen.
 Legge til rette for mer erfaringsutveksling mellom offentlige skoler og friskoler.
 Bruke tekster på både nynorsk og bokmål gjennom hele skoleløpet.
 Avvikle ordningen med egen karakter og eksamen i sidemål på ungdomsskolen og i
videregående opplæring.
 Innføre forsøk hvor elever på studieforberedende linjer i den videregående skolen får
mulighet til å velge færre fag de siste to årene, men med mer fordypning i fagene
som velges.
 Gjøre det lettere å bytte fra et studieforberedende til et yrkesfaglig
utdannelsesprogram.
 La flere elever i yrkesfagene få videregående opplæring med mye praksis og lite teori
gjennom å opprette flere tilbud innenfor praksisbrevordningen.
 Sikre elever og lærlingers rett til å vurdere undervisnings- og læringsmiljøet i skole og
lærebedrift.
 Fortsette å øke lærlingtilskuddet og ha som mål at det på sikt skal ligge på samme
nivå som kostnaden til en yrkesfaglig skoleplass.
 Øke utstyrsstipendet for de dyrere yrkesfaglige studieretningene og ha oppdatert og
kvalitetssikret utstyr ved de yrkesfaglige studieretningene.
 Starte forsøk i utvalgte bransjer med et lærlingfond etter modell fra Danmark, for å få
flere lærlingplasser. Staten og kommunene må gå foran og øke inntaket av lærlinger.
 Øke bruken av vekslingsmodeller, slik at flere elever får relevant praksis også de to
første årene av yrkesutdannelsen. Jobbe for at fylkeskommunene og partene i
arbeidslivet skal legge til rette for flere lærlingplasser i regionen, og for at de skal få
større innflytelse til å påvirke yrkesopplæringen i tråd med behovene i arbeidslivet.
 Videreutvikle utdannelsesløp (Y-veien) som gir større utviklingsmuligheter og bedre
overgang mellom fagbrev og høyere utdannelse.
 At elever i den videregående skolen med dårlig motivasjon og læringsmestring kan
tilbys utplassering i yrkeslivet eller alternativ opplæring i kortere perioder.
 Gjennomgå den yrkesfaglige opplæringen og blant annet vurdere tiltak for flere
lærlingplasser, opptakskrav for å ta påbygning og flere alternative opplæringsløp à la
praksisbrevordningen.
 Ha flere alternative opplæringsarenaer hvor ungdom som sliter med motivasjonen,
får jobbe praktisk og variert som en del av skoledagen.
42
Gode lærere og skoleledere
Høyre vil ha gode lærere og skoleledere som får gode utviklingsmuligheter i skolen.
God ledelse er avgjørende for elevenes læring. Læreren er lederen i klasserommet og
ansvarlig for elevenes læring, og rektor er ansvarlig for skolens resultater. Høyre vil heve
lærerprofesjonens status og anseelse i samfunnet. Læreren er en kunnskapsarbeider, og
kvaliteten på undervisningen er avhengig av lærerkollegiets motivasjon og faglige
kompetanse. Høyre vil at de flinkeste lærerne skal fortsette å undervise, og at det skal bli
mulig å stige i gradene som lærer og bli spesialist med økt prestisje, økt lønn og økt status.
Den viktigste innovasjonen i skolen må drives frem av faglig sterke lærere.
Høyre vil:
 Fortsette arbeidet med å fjerne unødvendig byråkrati for lærerne i skolen.
 Fortsette satsingen på videreutdannelse av lærere.
 Vurdere om lærerprofesjonen selv skal ha et større ansvar for deler av
skoleutviklingsmidlene.
 Ha som mål at alle lærere skal ha fordypning i fagene de underviser i.
 Arbeide for strengere opptakskrav til lærerstudiene.
 Rekruttere flere yrkesfaglærere, blant annet gjennom rekrutteringsstipender.
 Benytte stipendordninger for å gi ikke-kvalifisert utdannelsespersonell i skole og
yrkesopplæring mulighet til å ta pedagogikkutdannelse og dermed kvalifisere seg til
fast ansettelse.
 Styrke hospiteringsordningene for yrkesfaglærere.
 Fortsette arbeidet med å etablere nye karriereveier i skolen, blant annet ved å
videreføre nye stillingskategorier som lærerspesialist, for eksempel førstelærer og
førstelektor, i henholdsvis grunnskolen og den videregående skolen.
 Fremme bedre samarbeid mellom skole, høyere utdannelse og arbeidsliv,
eksempelvis gjennom mer hospitering for lærere i arbeidslivet, forskningsnær
undervisning og lektor 2-program.
 Fullføre og kvalitetssikre en femårig masterutdannelse for lærere.
 Styrke satsingen på profesjonsfaglig digital kompetanse i lærerutdannelsen og etterog
videreutdannelsen av lærere.
 Gi rektorer rett og plikt til etter- og videreutdanning.
 Fortsette satsingen på rektorskolen, blant annet ved å gjøre rektorutdannelsen til et
permanent utdannelsesprogram.
 Styrke kompetansen om evnerike barn i lærerutdanningen.
 Jobbe for å få flere yrkesgrupper inn i skolen for å bygge lag rundt eleven.
Aktive skoleeiere for å styrke elevenes læring
Høyre vil ha aktive og engasjerte skoleeiere, og mener nasjonale myndigheter må ha klare
forventninger til resultater, samtidig som det lokale handlingsrommet må være stort.
Det er for store forskjeller i kvalitet og resultater mellom skoler og mellom kommuner. Alle
skoleeiere må ha gode systemer for kvalitetssikring, kvalitetsutvikling og kvalitetskontroll.
Hensikten med all kartlegging i skolen må være å øke skolens bidrag til den enkelte elevs
læringsutbytte. God ledelse på den enkelte skole er en forutsetning for økt læringsutbytte 
43
for elevene og for bedre resultater. Høyre mener at det tilsynet som føres med skoler i dag, i
for liten grad vektlegger elevenes læringsutbytte og skolens kvalitet.
Høyre vil:
 Innføre en nasjonal ordning for å veilede og følge opp skoleeiere og skoler med
vedvarende svake resultater. Kommuner og fylkeskommuner med svake
skoleresultater skal bli pålagt bistand fra et nasjonalt veilederkorps.
 At skoleeiere skal kartlegge læringsresultatene gjennom hele skoleløpet og sikre full
åpenhet om resultater på skolenivå.
 At skoleeiere skal ha god informasjonsflyt om elevene ved alle overganger til ny skole
i løpet av utdannelsesløpet.
 Styrke kompetanse- og forskningsmiljøer om skoleeierrollen og stimulere til deling av
den beste praksis.
 Dreie midlene som staten bruker til skoleutvikling, med det som mål at skoleutvikling
primært skal skje gjennom samarbeid mellom kommuner og de høyere
utdannelsesinstitusjonene.
Livslang læring
Høyre vil at det skal bli enklere å tilegne seg ny kunnskap og kompetanse mens man er i jobb.
Norsk arbeidsliv preges av kontinuerlig omstilling. Nye teknologiske muligheter,
globalisering, migrasjon og en aldrende befolkning gjør at endringene er hurtige, og behovet
for omskolering og kompetanseheving vil være økende.
Norge må aktivt utnytte mulighetene fra ny teknologi til å styrke konkurransekraften i
næringslivet, styrke verdiskapingen i offentlig sektor og håndtere vår tids store
samfunnsutfordringer. Ny teknologi, som omfattende digitalisering, robotisering og
automatisering, vil føre til et endret innhold i mange jobber, mens andre jobber vil bli
erstattet av teknologiske løsninger. Det frigjør arbeidskraft, men krever også betydelige
investeringer i ny kompetanse for å utnytte mulighetene ny teknologi gir.
Høyre vil:
 Sikre at alle som står utenfor arbeidslivet, og som får hjelp av offentlige etater,
automatisk får tilbud om kartlegging av grunnleggende ferdigheter som lesing og
skriving.
 Styrke program for opplæring i arbeidslivet gjennom Kompetansepluss-ordningen.
 Legge til rette for bedre kompetanse- og karriereutvikling for arbeidstagere gjennom
hele yrkesløpet og spesielt se på muligheter for økt kompetansebygging for seniorer.
 Styrke videreutdannelsesprogrammer rettet mot bransjer i en omstillingsfase.
 Bygge ut og gjennomføre en nasjonal strategi for kompetanseløft i arbeidslivet i
samarbeid med partene.
 Prøve ut en ordning hvor NAV kan gi tilbud om formell kompetanse på
grunnskolenivå eller videregående opplæring, mens arbeidssøkeren mottar støtte fra
NAV.
 Vurdere en ordning med KompetanseFunn etter modell fra SkatteFunn, hvor
bedriftene får kompensert for utgifter til kompetanseheving.
 Stimulere universiteter, høyskoler og fagskoler til å utvikle etter- og
videreutdannelsestilbud i tett dialog med arbeidslivet. 
44
 Utvide Kompetansepluss-ordningen til å gjelde fagopplæring på arbeidsplassen.
Attraktive fagskoler
Høyre vil styrke fagskolene slik at det skal bli mer attraktivt å ta høyere fagutdannelse.
Fagskolene er en viktig del av det norske utdannelsestilbudet, kjennetegnet av et særlig tett
samarbeid med arbeidslivet. Mange fagarbeidere ønsker og har behov for kompetanse ut
over fagbrev, og arbeidslivet etterspør slik kompetanse. Høyre vil videreutvikle fagskolene
som utdannelsesløp og sikre god rekruttering til disse læringsstedene.
Høyre vil:
 Utvikle fagskolene som en attraktiv og selvstendig utdannelsesvei.
 Stimulere til strukturendringer for å få sterkere fagskoler.
 Styrke fagskolene gjennom en forutsigbar og fleksibel statlig finansieringsordning
som belønner kvalitetsforbedringer.
 Sørge for tydelig arbeidsdeling mellom fagskolesektoren og universitets- og
høyskolesektoren.
 Ha tydelige, forutsigbare og gjensidige overgangsordninger mellom fagskoler og
universiteter og høyskoler.
 Sørge for at rådgivningstjenesten i grunnskolen og den videregående skolen, NAV og
de regionale karrieresentrene styrker sin kompetanse på fagskoleutdannelse for å
bidra til synlighet og rekruttering til fagskolene.
Høyere utdannelse og forskning
Høyre vil ha høyere kvalitet i norsk høyere utdannelse, flere miljøer i verdenstoppen og sikre
en fortsatt offensiv satsing på forskning.
Studentene skal lykkes gjennom å møte studietilbud preget av høy kvalitet og relevans, høye
ambisjoner og tydelige forventninger til studentene. Kvaliteten på undervisningen må opp.
Gode prioriteringer er nødvendig. Et lite land som Norge må satse på å utvikle noen
fagmiljøer til å bli verdensledende, samtidig som vi satser tungt på forskning og utvikling
innen områder hvor vi har særlige fortrinn og behov.
Høyre vil styrke forskningen for å løse store samfunnsutfordringer, bidra til innovasjon og
konkurransekraft og til ny erkjennelse og en opplyst samfunnsdebatt. Høyre legger særlig
vekt på at offentlig finansiert forskning skal ha høy kvalitet og være uavhengig av politiske
føringer eller særinteresser som kan rokke ved forskningens troverdighet.
Norske fagmiljøer må samarbeide mer og bedre internasjonalt. Det er viktig for å øke
kvaliteten i forskning og utdannelse, for å delta i den internasjonale dugnaden for ny
kunnskap og for å hente hjem kunnskap utviklet utenfor Norges grenser. Høyre vil legge til
rette for at ny kunnskap tas i bruk gjennom økt samarbeid mellom universiteter,
forskningsinstitutter og arbeidslivet, og gjennom økt kommersialisering og nyetableringer
basert på forskningsbasert kunnskap.
Høyre vil:
 Gjennomføre Langtidsplanen for forskning og høyere utdanning.
45
 Videreutvikle ordninger som støtter opp under fremragende miljøer innen
utdannelse (SFU), forskning (SFF), innovasjon (SFI) og fornybar energi og
miljøteknologi (FME).
 Sikre at vitenskapelig kvalitet veier tyngre for offentlige investeringer i forskning, og
sikre at forskning som ikke leverer kvalitet eller mangler relevant formål, blir lagt ned.
 Videreføre arbeidet med å etablere sterkere universiteter og høyskoler, blant annet
gjennom bedre arbeidsdeling mellom lærestedene, slik at utdannelsestilbudene
forankres i sterke og forskningsaktive fagmiljøer.
 Fordele mer av statstilskuddet til høyere utdannelse gjennom konkurransearenaer
basert på oppnådde resultater.
 Gjennomføre tiltakene i kvalitetsmeldingen for høyere utdannelse, blant annet for å
styrke undervisningskvaliteten.
 Videreutvikle ordningen med utviklingsavtaler mellom staten og
utdannelsesinstitusjonene og knytte økonomiske virkemidler til avtalene.
 Styrke den offentlige forskningsinnsatsen ytterligere for å nå målet om at de totale
forskningsinvesteringene skal utgjøre 3 prosent av BNP innen 2030, hvorav 2 prosent
bør utgjøres av privatfinansiert forskning.
 Stimulere til mer forskning i næringslivet og tettere samarbeid mellom forskning og
næringsliv, blant annet gjennom SkatteFunn-ordningen, Brukerstyrt
innovasjonsarena (BIA) og andre næringsrettede programmer i Forskningsrådet.
 Etablere et vitenskapelig rådgivende organ for regjeringen for å fremme utdannelse
og forskning av høy kvalitet og relevans på tvers av alle samfunnssektorer.
 Styrke virkemidlene som fremmer innovasjon i offentlig sektor og tjenesteytende
næringer.
 Utvikle sterkere forskningsinstitutter. De anvendte forskningsinstituttene har en
nøkkelrolle for omstilling og innovasjon.
 Videreutvikle nærings-PhD og offentlig-PhD og innføre tilsvarende ordninger for
post.doc.
 Gi forskningsinstitusjonene ressurser til å opprette flere vitenskapelige stillinger.
 Sikre felles nasjonale standarder for helseprofesjoner i utdannelsen.
 Innføre moderate skolepenger for studenter fra land utenfor EØS-området.
 Styrke prinsippet om åpen forskningspublisering for å gjøre kunnskapen tilgjengelig
for flere.
 Satse på EUs forskningsprogrammer og sikre rammebetingelser for norske aktører
som deltar i EU-prosjekter.
 Legge til rette for at utdanningsinstitusjonene kan ta i bruk supplerende
inntaksformer som motivasjonsbrev, opptaksprøver og intervju.
Bedre kvalitet på studiene og en enklere studenthverdag
Høyres mål er høyere utdannelse som holder høy kvalitet, og som er tilgjengelig basert på
kvalifikasjoner, uavhengig av økonomisk og sosial bakgrunn.
Studentene skal lykkes gjennom å møte studietilbud preget av høy kvalitet og relevans, høye
ambisjoner og tydelige forventninger til studentene, og gode rammebetingelser som
stimulerer til fullføring av studier på normert tid. Studiefinansiering og velferdsordninger må
ta bedre hensyn til at studenter kan velge å få barn i studietiden. Gratisprinsippet skal 
46
videreføres. Vi må prioritere studietilbud som gir kompetanse Norge har særlig behov for i
tiårene fremover.
Høyre vil:
 Innfase 11 måneders studiestøtte frem mot 2020.
 Forbedre støtteordningene til studenter med barn.
 Gi studenter mulighet til å oppta ytterligere lån i Lånekassen.
 Heve inntektstaket for omgjøring av studielån til stipend.
 Forbedre støtten til norske studenter i utlandet for å motivere flere studenter til å ta
studier utenlands, blant annet ved å øke støtten til studenter som tar utdannelse ved
velrenommerte universiteter i utlandet.
 Øke antall studentboliger og prioritere områder med særlig press.
 Gjøre studentboliger om til et eget arealformål i plan- og bygningsloven.
 Styrke arbeidet med oppfølging av studentenes psykiske helse.
 Sikre bedre oppfølging av studentene for å bedre deres psykiske helse og faglige
progresjon.
 Satse på forebyggende helsetiltak blant studenter.
 Ha flere studieplasser innenfor digitalisering, informasjonsteknologi og andre IKT-fag.
 Gi norske utenlandsstudenter muligheten til å jobbe ved siden av studiet uten å
miste medlemskapet i folketrygden.
 Utrede endringer i studiefinansieringen slik at den i større grad belønner studenter
for å fullføre på normert tid.
 Stimulere den høyere utdannelsessektor til å innføre digital vurdering og eksamen i
de fagene hvor det er naturlig.
 Arbeide for at universiteter og høyskoler samarbeider mer med det lokale
arbeidslivet, blant annet ved å tilby mer arbeidspraksis under utdanningene.
Trygghet for hjelp når du trenger det
Høyre vil ha en velferdsreform som gir flere en ny sjanse i arbeidslivet og færre på
passiviserende stønader.
Arbeid er grunnlaget for vår felles velferd. Det er vi som i fellesskap skaper verdiene vi
bruker og fordeler. Høyre vil styrke arbeidslinjen og sikre at de som kan jobbe, får jobbe, og
øke respekten for alle typer arbeid. En jobb er den sikreste veien ut av fattigdom. Vi må
senke terskelen inn i arbeidslivet slik at flere får en ny sjanse.
Et inkluderende, omstillingsdyktig og likestilt arbeidsliv forutsetter seriøse aktører som følger
reglene. Høyre vil slå ned på arbeidslivskriminalitet og sosial dumping, som truer det norske
arbeidslivet. Vi lever lenger, og da må vi også jobbe lenger. Høyre ser på seniorer i
arbeidslivet som en ressurs, ikke som en byrde. Vi vil gjøre det enklere for arbeidstagere å
stå lenger i jobb, og vi vil samtidig se kritisk på velferdsordninger som svekker seniorenes
plass i arbeidslivet.
Velferdssystemet vårt er i dag altfor sentralstyrt og uoversiktlig. Mange av støtteordningene
våre risikerer å holde mennesker utenfor arbeidslivet i stedet for å hjelpe dem inn. Høyre vil
ha en velferdsreform for å forenkle stønadssystemet og styrke arbeidslinjen. Samtidig må vi 
47
sikre at mennesker som trenger hjelp, faktisk får det. Velferdssystemet vårt må bli bedre til å
hjelpe dem som trenger det aller mest. Ingen skal tape på å kombinere jobb og trygd.
Et godt arbeidsliv for alle
Høyre vil ha et trygt arbeidsliv med rom for flere enn i dag.
Norge har et trygt arbeidsliv preget av ordnede forhold. Gjennom samarbeidet mellom
arbeidsgivere og arbeidstagere har Norge skapt et av verdens mest moderne og
omstillingsdyktige arbeidsmarkeder. Høyre vil ha et arbeidsliv med seriøse arbeidsgivere, og
vil bekjempe arbeidslivskriminalitet gjennom samarbeid mellom offentlige myndigheter og
arbeidslivets parter. Høyre mener det er en konkurransefordel med et likestilt arbeidsliv med
høy organisasjonsgrad. Høyre vil videreutvikle den norske modellen.
Høyres mål er et inkluderende og godt arbeidsliv. Altfor mange jobber ufrivillig deltid,
spesielt i helsesektoren. Høyre er opptatt av at arbeidsgivere og arbeidstagere skal kunne
finne fleksible løsninger som åpner for at flere som ønsker det, får jobbe heltid. Vi må
tilrettelegge bedre slik at også personer med nedsatt funksjonsevne kan delta i arbeidslivet.
Høyre vil at eldre med god arbeidsevne skal få mulighet til å stå lenger i arbeid, og vil legge
til rette for at samfunnet i større grad kan benytte ressursene de eldre har. Et trygt arbeidsliv
må tilpasse seg endringer i jobbmønstre og familieliv. Høyre vil ha en moderne, trygg og
fleksibel arbeidsmiljølov.
Høyre vil:
 Beholde fast ansettelse som hovedregel i arbeidslivet.
 Fortsatt arbeide for å redusere bruken av midlertidige stillinger i offentlig sektor.
 Legge til rette for flere hele stillinger, alternative turnusordninger og for at flere
velger å jobbe heltid.
 At gradering skal være hovedregelen ved mottak av helserelaterte ytelser og ved
sykemelding, og sikre at de som kan og vil jobbe, får mulighet til å bruke
restarbeidsevnen sin.
 Heve frikortgrensen.
 Gi mottagere av offentlige ytelser større mulighet til å ta studiepoenggivende
utdannelse.
 Tilby flere varig tilrettelagte arbeidsplasser, spesielt i ordinært arbeidsliv (VTO), og
sørge for at de varige tilrettelagte arbeidsplassene (VTA) i større grad tilbys
utviklingshemmede.
 Støtte opp under flere treparts-bransjeprogrammer i områder som har problemer
med dårlige arbeidsvilkår.
 Styrke arbeidet mot høyt sykefravær og kritisk gjennomgå innretningen på dagens IAavtale
(inkluderende arbeidsliv) sammen med avtalepartene før avtalen eventuelt
fornyes.
 Gi arbeidssøkere med psykiske helseutfordringer samordnet oppfølging fra NAV og
helsetjenesten parallelt.
 Styrke arbeidsgiverens rolle i å forhindre langtidssykefravær ved å vurdere å forlenge
arbeidsgiverperioden uten at den totale kostnaden for arbeidsgiveren øker.
 At skatte- og velferdsordningene skal bygge opp under arbeidslinjen.
48
 Forenkle legeerklæringsskjemaet for fastlegene i samarbeid med Legeforeningen og
gi de ansatte i NAV ansvaret for å vurdere ytelse og arbeidsevne i samråd med
brukeren.
 Øke bruken av lønnstilskudd for å hjelpe flere inn i arbeidslivet.
 Inkludere flere med nedsatt funksjonsevne i arbeidslivet gjennom blant annet bedre
tilrettelegging og mer bruk av personlige tilretteleggingsavtaler.
 Beholde fagforeningsfradraget på dagens nivå for å sikre en høy organisasjonsgrad.
 Sikre at kampen mot arbeidslivskriminalitet og sosial dumping blir prioritert av
berørte etater, satse på de samlokaliserte sentrene som en spydspiss i kampen mot
arbeidslivskriminalitet og sikre bedre informasjonsdeling.
 Øke bevisstheten hos offentlige innkjøpere i stat og kommune om deres ansvar for å
bidra til et seriøst arbeidsliv gjennom sine anskaffelser.
 Styrke det internasjonale samarbeidet mot grenseoverskridende
arbeidslivskriminalitet.
 Gjøre lønnsinndrivelse til en del av ordningen med fri rettshjelp for å styrke kampen
mot useriøse aktører.
 Styrke programmer for kompetanseheving i arbeidslivet.
 Ha en moderne arbeidsmiljølovgivning som sikrer trygghet for den enkelte og
nødvendig fleksibilitet i organiseringen av det daglige arbeid.
 Sette ned et utvalg som vurderer sykelønnsordningen.
Ny sjanse
Høyre vil gi tilpasset hjelp og legge bedre til rette for dem som vil tilbake i arbeidslivet, og la
den frivillige sektoren og sosiale entreprenører delta mer i velferdsarbeidet.
Høyre vil ha et inkluderende arbeidsliv der flere får mulighet til å delta. Altfor mange står
utenfor arbeidslivet, og det er særlig bekymringsfullt når det gjelder unge mennesker. Høyre
vil gjennomgå trygdesystemet for å sikre at det får arbeidsledige raskt i arbeid, og at alle får
utnyttet sin restarbeidsevne. Å stille krav er å bry seg. Derfor er Høyre opptatt av å ha
aktivitetsplikt for å sikre at mottagere av sosialhjelp er i aktivitet. Høyre vil senke tersklene
for deltagelse i arbeidslivet for personer med nedsatt funksjonsevne. Vi vil ha et bedre
samarbeid mellom arbeidsgivere, NAV, bemanningsbransje, attføringsbedrifter og andre
tiltaksleverandører for å få flere i arbeid.
Noen opplever et NAV-system som ikke gir dem den oppfølgingen de trenger. Andre får
hjelp, men ikke hjelp som er tilpasset deres situasjon. For Høyre er valgfrihet viktig. Å
bestemme over sitt eget liv styrker selvfølelsen, selvrespekten og motivasjonen.
Frivilligheten og de sosiale entreprenørene er sentrale bidragsytere til den velferden vi har i
samfunnet. Noen jobber etter velprøvede metoder, andre forsøker å skape nye. Høyre
ønsker å styrke de sosiale entreprenørenes muligheter til å delta i velferdsarbeidet i
samfunnet.
Høyre vil:
 Gjennomføre en harmonisering og forenkling av trygdesystemet, herunder å utrede
muligheten for en sammenslåing av dagpenger og arbeidsavklaringspenger (AAP) for
å sikre fleksibilitet og hindre negative incentiveffekter i trygdesystemet.
 Ha mindre sentral detaljstyring og gi NAV større ansvar for å sikre brukerne riktig
tiltak til riktig tid.
49
 Gjennomføre målet om at ingen NAV-brukere under 30 år skal gå ledige i mer enn
åtte uker uten å få et tilbud om arbeid eller utdannelse, arbeidstrening eller annen
aktivitet.
 Innføre et nasjonalt forsøk der en andel av det statlige trygdebudsjettet overføres til
kommunene, slik at de får ansvar for å finansiere noe av trygden sammen med
staten, og får beholde pengene de ville brukt på å utbetale trygd, dersom de lykkes i
å hjelpe utsatte grupper inn i arbeidslivet.
 Sikre et bedre samarbeid mellom NAV, bemanningsbransjen og arbeidsgiverne for å
få flere i arbeid.
 Senke tersklene for sosialhjelpsmottageres adgang til statlige arbeidsmarkedstiltak,
for å sikre at brukere får den hjelpen de skal ha.
 Gjennomføre aktivitetsplikt for mottagere av sosialhjelp i alle kommuner, og
prioritere de yngste mottagerne først.
 Stille strengere krav til NAVs tiltaksleverandører og sørge for at dårlige resultater får
konsekvenser for tiltaksleverandøren.
 Innføre forsøk med velferdsobligasjoner for å mobilisere sosiale entreprenører.
 Jobbe systematisk for at flere ideelle og sosiale entreprenører skal få ta del i å løse
sosiale utfordringer i samfunnet, blant annet ved å øke kommunenes
innkjøpskompetanse om sosiale entreprenører.
Et styrket sosialt sikkerhetsnett for dem som trenger det
Høyre vil gi trygghet og et bedre støttetilbud til dem som trenger det.
Gjennom felles beslutninger har vi bygget et sikkerhetsnett for å gi trygghet til dem som
faller utenfor arbeidslivet. Det er bra for storsamfunnet, men viktigst av alt er at det er bra
for den enkelte. De fleste barn i Norge vokser opp i trygge familier med gode økonomiske
vilkår. Samtidig er det familier som faller utenfor på grunn av dårlige levekår, svak økonomi
eller begge deler. Det rammer barna. Høyres mål er å skape muligheter for alle. Vi vil styrke
det sosiale sikkerhetsnettet. Gode oppvekstsvilkår betyr også at alle barn kan delta i
fritidsaktiviteter.
Høyre vil:
 Fortsette arbeidet med å sikre at alle barn og unge får delta på fritids- og
kulturaktiviteter.
 Videreføre redusert foreldrebetaling og gratis kjernetid i barnehagen for barn av
foreldre med svak økonomi.
 Legge til rette for at flere kan eie sin egen bolig, for eksempel ved i større grad å ta i
bruk den boligsosiale modellen leie-før-eie over hele landet.
 Øke rammene for startlån til barnefamilier og særlig til enslige forsørgere.
 Styrke behandlingen og ettervernet innen rusomsorg og psykiatri.
 Satse på en inkluderende kunnskapsskole som et av de viktigste verktøy for å hindre
økende forskjeller.
 Videreutvikle modeller med flere tiltak på tvers av hjelpeapparatet for å gi bedre
oppfølging og støtte til familier med lavinntekt, for eksempel gjennom hjelp til bolig,
økonomi og tilbud om barnehage, SFO og fritidsaktiviteter til barna.
50
Eldrepolitikk - flere år og flere muligheter
Høyre vil ha et samfunn som gir eldre som kan og vil, muligheter til å delta lenger i
arbeidslivet.
Nordmenn lever stadig lenger, og vi er allerede én million innbyggere over 60 år i Norge.
Høyre mener vi må gripe de mulighetene det gir. Vi må legge til rette for at alle som har god
arbeidsevne, og som ønsker å stå lenger i arbeidslivet, kan gjøre det. Fremtidens eldre vil
være sprekere og friskere enn gårsdagens eldre. Med bedre helse kan vi arbeide lenger.
Likevel er det fortsatt holdninger, adferd og ordninger som kan virke ekskluderende for
seniorer.
Høyre vil:
 Legge til rette for at flere eldre med god arbeidsevne kan stå lenger i arbeid dersom
de ønsker det.
 Legge til rette for bedre kompetanse- og karriereutvikling for arbeidstagere gjennom
hele yrkesløpet, og spesielt se på muligheter for økt kompetansebygging for seniorer.
 Gjennomgå særaldersgrensene og andre lovbestemte aldersgrenser i offentlig sektor
i samarbeid med partene i arbeidslivet, med det som mål at flere som har god
arbeidsevne, får mulighet til å stå lenger i jobb.
 Fullføre gjennomføringen av pensjonsreformen i offentlig og privat sektor.
 Forebygge og begrense tidlig avgang fra arbeidslivet via helserelaterte trygdeytelser.
 Gjennomgå særordninger for å gjøre seniorarbeidstagere mer attraktive i
arbeidslivet.
 Følge opp strategien for et aldersvennlig samfunn for å stimulere til aktivitet og
arbeid for eldre.
 Vurdere å heve den øvre aldersgrensen for domsmenn og meddommere.
 Vurdere å øke den øvre aldersgrensen i arbeidslivet, gjennomføre en kritisk vurdering
av lovverket og arbeide mot holdninger i samfunnet som gir grunnlag for usaklig
aldersdiskriminering.
51
Pasientens helsetjeneste
Høyre vil utvikle pasientenes helsetjeneste og særlig prioritere kvalitet i behandlingen og
oppfølgingen av de pasientgruppene som er mest sårbare.
Å få hjelp når man trenger det, er viktig for både trygghet og livskvalitet. Det viktigste i
helsetjenesten er ikke systemet, men pasienten. Behandlingsapparatet må bygges opp rundt
dette. Det er derfor Høyre ønsker pasientenes helsetjeneste. Vi vil fortsette å redusere
ventetiden og usikkerheten for dem som trenger behandling, slik vi har gjort gjennom
kortere sykehuskøer og pakkeforløp i kreftbehandlingen, som fjerner unødvendig ventetid
og sikrer kreftpasienter et bedre tilbud. Private, frivillige og det offentlige må jobbe sammen
for et best mulig helsetilbud, men det offentlige skal ha et hovedansvar. Kvalitet i tjenestene
og valgfrihet i tilbudet av tjenester er nøkkelord for Høyres helsepolitikk. Høyre vil øke
åpenheten i helsetjenestene, gi mer makt til pasientene ved å øke valgfriheten og styrke den
enkeltes innsyn ved å gjøre informasjonen digital og tilgjengelig for den enkelte pasient.
I de neste tiårene vil en aldrende befolkning, ny medisinsk teknologi og økende
forventninger til velferdssystemet gi større press på tjenestene våre. For å sikre den
grunnleggende tryggheten og et bedre tilbud til dem som trenger helsetjenester mest,
mener Høyre det vil bli nødvendig å prioritere bedre og klarere enn i dag. Høyre er særlig
opptatt av at pasienter med alvorlige sykdommer og ekstra sårbare pasientgrupper skal
sikres et verdig tilbud. En god folkehelsepolitikk er å støtte opp under gode valg for den
enkelte. Forebygging er bra både for den enkelte og for samfunnet. Pasientenes
helsetjeneste og en god folkehelsepolitikk er blant de viktigste bidragene for å bekjempe
uønskede forskjeller mellom folk i Norge.
Bedre folkehelse kan hindre sykdom
Høyre vil legge til rette for at folk kan ta gode og sunne helse- og livsstilsvalg i hverdagen.
En god og forebyggende folkehelsepolitikk skal synliggjøre de gode og sunne
valgmulighetene enda bedre enn i dag. Overvekt og fysisk inaktivitet fører til at flere blir
syke, og øker de sosiale forskjellene. Høyre vil gjøre det enklere å ta gode valg for sin egen
helse og livsstil. Aktivt friluftsliv og bruk av naturen forebygger både fysiske og psykiske
plager. Samtidig må tiltak for bedre folkehelse til enhver tid veies opp mot
enkeltmenneskers valgfrihet. Ethvert samfunn må tillate at innbyggerne foretar valg for seg
selv som andre mener er dårlige.
Høyre vil:
 Gjøre det enklere for folk å ta gode helse- og livsstilsvalg i hverdagen.
 Videreføre samarbeidet med næringslivet for å legge til rette for sunne produkter i
matbutikkene og lettfattelig merking av sunne alternativer.
 Ha mer fysisk aktivitet i skolen, blant annet ved å lære av og spre gode erfaringer fra
forsøk på skoler og i kommuner.
 At psykisk helse skal være en integrert del av folkehelsearbeidet, herunder en
offensiv satsing på å bekjempe ensomhet i befolkningen.
 Mobilisere og samarbeide med frivillige aktører og organisasjoner i
folkehelsearbeidet, herunder også idretten, for å utvikle breddetilbud til utsatte
barne- og ungdomsgrupper og målrettede tilbud til eldre og kronisk syke.
52
 Ha bedre tilrettelegging for sunne måltidsvaner i skolen og bidra til å spre gode
erfaringer med måltids- og kostholdsarbeid i skoler og kommuner.
 Fortsette arbeidet med å holde ungdom røyk- og snusfrie.
 Beholde hovedlinjene i dagens alkoholpolitikk og gi kommunene større handlingsrom
i spørsmål om skjenketider og utsalgssteder.
 Fremme psykisk helse og forebygge ensomhet også blant eldre.
 Sikre riktig bruk av legemidler i samspill med apotek, leger og pasienter.
 Øke forskningsinnsatsen på vaksiner.
 Utvide barnevaksinasjonsprogrammet med en HPV-vaksine til gutter for å stanse
spredningen av HPV og relaterte kreftdiagnoser.
 Videreføre samarbeidet med friluftsråd og friluftslivsorganisasjoner om lavterskel
friluftstilbud i nærmiljøene, med vektlegging på fysisk aktivitet, naturopplevelser og
sosiale møteplasser for å fremme både fysisk og psykisk helse.
Nærhet mellom pasient og behandler
Høyre vil ha en sterk primærhelsetjeneste i hele landet.
Det er i primærhelsetjenesten  blant annet gjennom fastlegen  at de fleste har sin første
kontakt med helsetjenesten. Primærhelsetjenesten er derfor svært viktig også for
forebygging og tidlig innsats. Det lokale helsetilbudet danner grunnlaget for et godt
helsetilbud og samarbeid mellom primærhelsetjenesten og spesialisthelsetjenesten. Andelen
eldre i den norske befolkningen er økende, og antall personer med kroniske sykdommer og
sammensatte omsorgsbehov blir stadig flere. Dette øker presset på primærhelsetjenesten.
Høyre vil:
 Sikre alle innbyggere tilgang til en kompetent, handlekraftig og godt organisert
primærhelsetjeneste, uansett hvor man bor i landet.
 Endre lovverk og finansieringssystemer for å tilrettelegge for tverrfaglige primær- og
oppfølgingsteam i kommunene.
 Satse på et fortsatt kompetanseløft i de kommunale helsetjenestene, for å sikre faglig
dyktige og oppdaterte ansatte.
 Fortsette satsingen på en tverrfaglig helsestasjons- og skolehelsetjeneste som skal
sørge for god tilgang på hjelp og støtte til barn og unge gjennom skole og barnehage.
Bygge ut lavterskeltilbudet innen psykisk helsevern i kommunene, sørge for at det
kan ansettes flere psykologer, og øke kompetansen på psykisk helse hos fastleger og
øvrige tjenester.
 Styrke satsingen på e-helse-tjenesten, blant annet ved å innføre en felles nasjonal
løsning for pasientjournal.
 Etablere flere helsehus og lokalmedisinske sentre.
 Sørge for gode tannhelsetjenester og gode offentlige støtteordninger for sårbare
grupper.
 Støtte gode samarbeidsprosjekter mellom kommune- og spesialisthelsetjenesten.
 Legge til rette for utbygging av lærings- og mestringstilbud i kommunene, samt bedre
samordning med de øvrige tjenester.
 Etablere oppfølgingsteam i primærhelsetjenesten for bedre oppfølging av pasienter
med kroniske og langvarige lidelser.
53
 Følge opp rettighetsfestingen av brukerstyrt personlig assistanse for å styrke
brukerrettighetene og valgfriheten i hverdagen.
 Legge til rette for at kommunene kan ta i bruk ny velferdsteknologi som kan bidra til
å gjøre pasientenes hverdag enklere, og som kan øke kvaliteten på tjenestene, blant
annet ved å forsterke velferdsteknologiprogrammet.
 Innføre krav om at fastleger skal tilby e-konsultasjon til dem som ønsker det.
 Stimulere leger og helsepersonell til å utføre oppgaver digitalt.
 Styrke jordmortjenesten i kommunene blant annet ved å gi jordmødre et større
ansvar for å sikre kvinner god helse. Jordmødre kan gjennom mer ansvar for
svangerskapskontroller, prevensjons- og familierådgivning, helsekontroller og
prøvetaking bidra til det. Det bør også vurderes om jordmødrene bør ha utvidede
rettigheter i sin praksis.
Hjelp av spesialister når du trenger det
Høyre vil sikre høy faglig kvalitet i helsetjenesten, slik at pasientene får best mulig hjelp og
pleie.
Spesialisthelsetjenesten er blant annet sykehusene våre. Pasientenes helsetjeneste betyr at
kvaliteten på behandlingen skal være høy, ventetiden så kort som mulig, og at pasienten skal
bli hørt i alle deler av helsetjenesten. Pasientene skal møtes med kunnskap og respekt. God
informasjonsflyt og kommunikasjon mellom kommunehelsetjenesten, fastlegen og
spesialisthelsetjenesten er viktig for å sikre det.
Høyre mener at organiseringen av helsetjenesten må gjennomgås. Gjennom en nasjonal
helseplan skal de overordnede prioriteringene for helsetjenestene gis, samtidig som vi må
sikre handlingsrom og fleksibilitet på det enkelte sykehus, slik at behandlingen kan bli best
mulig. Ventetidene må være så korte som mulig. Det er nødvendig med fortløpende
vurderinger av helsetjenestenes prioriteringer, og Høyre er særlig opptatt av å sikre
behandlingen for mennesker med alvorlige lidelser og for utsatte pasientgrupper.
Antibiotikaresistens er en av helsetjenestens aller største utfordringer i årene som kommer.
Flere resistente bakterier vil gjøre at sykdommer vi lett kurerer i dag, vil bli dødelige i
fremtiden. Høyre er opptatt av å sikre og styrke nasjonal og internasjonal innsats for å
bevare effekten av eksisterende antibiotika og bidra til utvikling av nye.
Høyre vil:
 Sikre trygge sykehus og bedre helsetjenester for alle, uansett hvor man bor i landet.
 Fortsatt redusere ventetiden før oppstart av behandling eller utredning og underveis
i behandlingsforløpet.
 Innføre pakkeforløp som reduserer ventetiden, gir pasientene bedre behandling og
rehabilitering på flere områder, og jobbe mer helhetlig med pasientforløp i hele
helsetjenesten.
 Sykehusene skal i større grad styres etter kvalitetsmål og resultater for pasientene,
og med mer åpenhet enn i dag.
 Endre styringen av sykehusene og spesialisthelsetjenesten, med mer nasjonal
koordinering og effektive beslutningsstrukturer, samtidig som de lokale
helseforetakene får større frihet i arbeidet med å gi pasientene et godt tilbud.
54
 Ha bedre oppgavedeling og samarbeid mellom sykehus, der sykehusene utnytter
hverandres kompetanse og kapasitet ved å jobbe mer i nettverk og som team.
 Arbeide for å redusere unødig rapportering og skjemavelde, og forenkle hverdagen i
sykehusene.
 Fremme åpenhetskultur og godt lederskap i spesialisthelsetjenesten.
 Sikre valgfrihet og mangfold for pasientene og utvide fritt behandlingsvalg til nye
områder.
 Øke tilbudet av helsetjenester som tilbys fra private og ideelle aktører, gjennom fritt
behandlingsvalg.
 Ha mer åpenhet om ventetider og gi pasientene bedre informasjon om rettighetene
deres.
 Sikre muligheten til å velge eget botilbud for mennesker innenfor tilrettelagte
tjenester med varig behov for et tjenestetilbud fra kommunen.
 Øke bruken av private avtalespesialister, med flere hjemler og bedre arbeidsdeling
mellom sykehus, poliklinikker og avtalespesialister.
 At kvinner skal kunne bruke gynekologtjenester uten henvisning fra fastlege.
 Prioritere klarere og bedre i hele helsetjenesten, basert på nytte-, ressurs- og
alvorlighetskriteriene.
 Etablere en kvalitetsgodkjenningsordning for sykehus, herunder nasjonal godkjenning
av nasjonale og regionale behandlingstjenester.
 Følge opp etableringen av en permanent undersøkelseskommisjon for uønskede
hendelser i helsetjenestene.
 Sikre bedre ernæringsoppfølging for utsatte pasientgrupper.
Legge til rette for mer klinisk forskning og eksperimentell behandling i Norge, og mer
innovasjon gjennom samarbeid mellom sykehus og helsenæringen.
 At Norge skal være en global pådriver for koordinert arbeid mot antibiotikaresistens.
 Arbeide for et internasjonalt forbud mot å bruke antibiotika som vekstfremmer i
matproduksjonen og for et forbud i EU mot at veterinærer kan selge antibiotika.
 At antibiotikaresistens nasjonalt og internasjonalt må bekjempes tverrsektorielt.
 Ha som mål at flere leger utdannes i Norge.
Bedre psykisk helse
Høyre vil fortsette opptrappingen for å bedre det psykiske helsevernet i Norge.
En god psykisk helse er viktig for å ha god livskvalitet. Innsatsen må derfor settes inn tidligst
mulig for dem som sliter med sin psykiske helse. Høyre vil fortsatt prioritere psykisk helse
som en av våre viktigste satsinger. Vi må også forebygge at psykiske problemer oppstår, ved
å forhindre mobbing og sosial isolasjon blant barn, unge og voksne på arbeidsplasser.
Høyre vil:
 Etablere en relevant og faglig god førstelinjetjeneste innen psykisk helsevern i
kommunene, med særlig vekt på tilbudet til barn og ungdom.
 Innføre pakkeforløp som gir kortere ventetider og bedre behandling, også innen
psykisk helse.
 Integrere psykisk helsevern bedre i det øvrige folkehelsearbeidet.
 Utvide fritt behandlingsvalg til flere områder innen psykisk helsevern.
55
 Bygge ut lavterskeltilbudet og forbedre oppfølgingstilbudet innen psykisk helse i
kommunene, sørge for at det kan ansettes flere psykologer og øke kompetansen på
psykisk helse hos fastleger og øvrige tjenester.
 Innføre kommunal betalingsplikt for utskrevne pasienter innen psykisk helsevern, for
å sikre forpliktende samarbeid og bedre oppfølging etter behandling.
 Fjerne byråkratiske hindre mot bedre samarbeid mellom NAV og helsetjenesten i
oppfølgingen av psykisk syke.
 Innføre «jobberesept» for å aktivisere pasienter og bruke det som en del av
behandlingstilbudet.
 Satse på oppsøkende behandlingsteam i kommunene, i samarbeid med
spesialisthelsetjenesten.
 Styrke tverrfaglig samarbeid mellom tjenestene innen psykologi, psykiatri og
rusomsorg, blant annet for å bedre ettervernet.
 Samarbeide mer med frivillige organisasjoner for å gi bedre aktiviseringstilbud til
personer med psykiske helseproblemer.
 Redusere bruken av tvang under behandlingen innen psykisk helsevern.
 Styrke behandlingstilbudet innen psykisk helsevern i kriminalomsorgen.
En verdig rusomsorg
Høyre vil ha en mer verdig rusomsorg og bekjempe avhengighet. Høyres mål er at ingen skal
dø av overdose.
Høyre vil føre en kunnskapsbasert ruspolitikk, med begrensning av skadevirkninger og
skadereduksjon som avgjørende mål, og prioritere det som har størst effekt. Alkohol,
narkotika og tobakk har helsemessige skadevirkninger for den enkelte, og vi må søke å
redusere skadevirkningene. Et fortsatt forbud mot bruk og besittelse av narkotika er et viktig
normdannende tiltak som ikke er til hinder for en tilnærming med mer vekt på
skadereduksjon. Høyre ønsker å endre myndighetenes reaksjoner mot personer som tas for
bruk og besittelse av narkotika, fra straff til hjelp, behandling og oppfølgning  inspirert blant
annet av portugisiske erfaringer.
Høyre vil:
 Overføre ansvaret for samfunnets oppfølging for bruk og besittelse av illegale
rusmidler til egen bruk fra justissektoren til helsetjenesten.
 Redusere ventetiden ytterligere for rusavhengige som venter på behandling, og sørge
for bedre overgang fra avsluttet behandling til oppfølging/ettervern.
 Innføre pakkeforløp innen tverrfaglig spesialisert rusbehandling innen 2020 etter mal
av pakkeforløp for kreft.
 Ha bedre tverrfaglig samarbeid om behandling og ettervern mellom psykisk
helsevern, rusbehandling og somatisk helsetjeneste.
 Sikre mangfold og valgfrihet i behandlingen av rusproblemer ved å videreføre fritt
behandlingsvalg innen tverrfaglig spesialisert rusbehandling, supplert av offentlige
anbud fra ideelle og private på rusfeltet.
 Åpne mottakssentre i de største byene der ruspasienter kan få time til poliklinisk eller
annen behandling innen 24 timer etter avrusning.
56
 Etablere lavterskel substitusjonsbehandling i alle helseregioner etter modell av
LASSO.
 Bedre arbeidet med rusavhengiges somatiske helse, herunder satsing på kompetanse
og bevisstgjøring i tjenestene, samt legge til rette for økt vektlegging av fysisk
aktivitet og ernæring i rusbehandlingen.
 Styrke tilbudet om avrusing og rusmestring for innsatte med narkotikaproblemer i
norske fengsler.
 At ved lengre fengselsdommer skal man arbeide for at den innsatte får en sjanse til å
bli helt rusfri før løslatelse.
 Videreutvikle og øke bruken av helsefaglige tiltak og metoder som reaksjon på
mindre alvorlige narkotikarelaterte lovbrudd, herunder en ungdomskontrakt.
 At Norge skal være en pådriver globalt for en narkotikapolitikk bygget på helse,
skadereduksjon og menneskerettigheter.
 Legge til grunn en faglig vurdering av om andre metoder enn injisering av heroin bør
tillates på sprøyterom.
 Vurdere om fastleger, etter en faglig vurdering, kan starte behandling av
rusavhengige med Subutex og Subuxsone utenom LAR.
 Ha forsøk med skadebegrensende tiltak, som for eksempel heroinassistert
behandling som et tilbud til tunge rusmisbrukere.
 Åpne for mer rusbehandling der innleggelsen er frivillig, mens gjennomføringen er
tvungen.
Et verdig liv med kronisk sykdom
Høyre vil gjøre livet bedre for folk med kroniske sykdommer.
Mange mennesker i Norge sliter med kroniske helseplager på grunn av skader, sykdom eller
fordi de har gjennomgått en tøff behandling for livstruende sykdommer. For livskvaliteten er
det viktig at man i størst mulig grad gis mulighet til å leve et vanlig liv, med tilknytning til
arbeidslivet, et sosialt nettverk og familie.
Høyre vil:
 Styrke rehabiliteringen ved akutt og varig sykdom.
 Gradvis inkludere rehabilitering i godkjenningsordningen for fritt behandlingsvalg.
 Sette kommunene i stand til å ta et større ansvar for rehabiliteringstilbudet for de
vanligste pasientgruppene.
 Fjerne den øvre aldersgrensen på 67 år for rett til brukerstyrt personlig assistent.
 Innføre rett til brukerstyrt avlastning etter modell av rett til brukerstyrt personlig
assistanse (BPA).
 Fortsatt ha spesialiserte rehabiliteringstilbud som spesialisthelsetjenesten skal ha
ansvar for.
Pårørende skal ha innflytelse
Høyre vil at pårørende skal ha mulighet for innflytelse på hjelpetilbudet når en pasient ikke
selv er i stand til å påvirke sitt behandlingsløp. 
57
Pårørende er en ressurs, og skal ha innflytelse på hjelpetilbudet til den de er pårørende for.
Oppmerksomhet skal rettes mot at pårørende kan ha flere roller, både som avlastere,
omsorgspersoner og beslutningstagere for behandlingsløpet. Høyre mener det er viktig å
basere behandling på et bredest mulig kunnskapstilfang.
Høyre vil:
 Anerkjenne pårørende som en viktig ressurs innen helse- og omsorgstjenesten.
 Fremme god helse og gode tilbud for den som er pårørende i krevende
omsorgssituasjoner.
 Bidra til at pårørende tas mer på alvor i alle deler av behandlingskjeden.
 Peke på utfordringer, behov og mulige løsninger for bedre å ivareta pårørende til syke og
pleietrengende.
 Tydeliggjøre kommunenes ansvar for å sikre bruker- og pårørendemedvirkning.
Medisinsk bioteknologi
Høyre vil fremme mulighetene for behandling og forebygging av sykdom innen bioteknologi
innenfor forsvarlige etiske rammer.
Gen- og bioteknologien gir store muligheter for behandling og forebygging av sykdom. Høyre
ønsker å føre en politikk som gjør at det kan videreutvikles og bygges opp ny bioteknologisk
og farmakologisk industri i Norge. Samtidig stiller bioteknologien oss overfor store etiske
utfordringer. Høyre fastholder at politikken skal bygge på et føre-var-prinsipp, og sette
grenser for bruken av de teknologiske mulighetene, både for å sikre menneskeverdet, den
enkeltes integritet, at etikken blir ivaretatt, og for å gi oss oversikt over konsekvensene av
nye behandlingstilbud.
Høyre vil:
 Verne om føre-var-prinsippet på stamceller fra fødte mennesker.
 Opprettholde dagens abortlov.
 Forhindre at menneskelig liv sorteres ut fra egenskaper.
 Si nei til anonym sæddonor for å sikre at alle barn født i Norge skal ha mulighet til å
kjenne sitt biologiske opphav.
 Begrense medisinske inngrep til tilfeller der det er dokumentert positiv helsegevinst
for pasienten.
 Benytte de mest skånsomme behandlingsmetoder for dem som allerede i dag har
rett til fostervannsprøve innenfor gjeldende lovverk.
 Si nei til surrogati, men ikke straffe personer som får utført surrogati i utlandet.
God helse for en god alderdom
Høyres mål er å sikre en god og verdig omsorg tilpasset individuelle behov, og vi vil ta i bruk
velferdsteknologi for å øke kvaliteten på tjenestene.
58
Befolkningens alderssammensetning endres, og kompleksiteten i oppgaveløsningen vil øke.
Økt kompetanse, endringer i tjenesteorganisering og økt bruk av velferdsteknologi skal bidra
til bedre kvalitet og valgfrihet i omsorgen. Flere eldre vil ha behov for en mer
individorientert helse- og omsorgstjeneste. Nødvendige rehabiliteringstilbud skal tilbys eldre
pasienter etter sykdom og skader. For å skape trygghet for de pleietrengende vil Høyre legge
til rette for at de kan få oppfølging av samme personer eller team, særlig i hjemmetjenesten.
Høyre vil tilrettelegge for at eldre kan bo hjemme så lenge som mulig, ved blant annet å ta i
bruk velferdsteknologi. Frivillighetssentralene kan spille en viktig rolle i dette arbeidet.
Høyre vil:
 At kommunen i større grad legger til rette for fritt brukervalg for hjemmetjeneste
(praktisk bistand) og hjemmesykepleie. Brukerne må selv kunne velge hvilke av
leverandørene de ønsker å benytte, eller om de ønsker å benytte det ordinære
kommunale tilbudet.
 Følge opp arbeidet med å innføre en trygghetsstandard for sykehjem.
 Stimulere til at flere kommuner gjennomfører forebyggende hjemmebesøk for eldre.
 Ta et større nasjonalt ansvar for at kommunene bygger ut tilstrekkelig kapasitet i
omsorgstjenesten både for dem som bor hjemme, på institusjon eller har andre
boformer.
 Sørge for mer og bedre kunnskap om tilstanden i omsorgstjenesten, både objektive
kvalitetsindikatorer og brukertilfredshet, mer åpenhet om dette og bedre bruk av
kunnskap i styring og ledelse av tjenestene.
 Gjøre om tilskuddsordningene i Husbanken for i større grad å legge til rette for
kommunal og privat utbygging av trygghetsboliger, sykehjemsplasser, hospice,
demenslandsbyer og private bofellesskap.
 Satse på bygging av flere demenslandsbyer i Norge.
 Endre lovverket slik at praktisk bistand i hjemmet og hjemmesykepleie organiseres og
leveres som en felles tjeneste.
 Utdanne flere med kompetanse på de eldres mer komplekse og sammensatte
sykdomsbilder.
 Ha flere tverrfaglige oppfølgingsteam som skal bidra med koordinering og yte
tilrettelagte, flerfaglige tjenester. Teamene skal kartlegge brukernes mål og behov og
tilrettelegge og skreddersy et tilbud ut fra dette.
 Trekke frivillige krefter inn i eldreomsorgen for å bidra til bedre livskvalitet for eldre.
 Legge til rette for at kommunene kan ta i bruk ny velferdsteknologi som kan bidra til
å gjøre pasientenes hverdag enklere, og som kan øke kvaliteten på tjenestene, blant
annet ved å forsterke velferdsteknologiprogrammet.
 At alle skal ha rett til god, lindrende behandling som gir en verdig avslutning på livet,
men at respekt for menneskeverdet innebærer å si nei til aktiv dødshjelp.
 Sikre at hverdagsrehabilitering blir en integrert del av pleie- og omsorgstjenestene i
alle kommuner.
 Styrke innsatsen for riktig ernæring og systematisk oppfølging av ernæringsstatusen
for alle pasienter som mottar hjelp fra hjemmebaserte tjenester og i institusjon.
59
 Sørge for at alle eldre på sykehjem eller med hjemmesykepleie får en jevnlig
gjennomgang av legemidlene som sikrer riktig bruk.
60
Grønn omstilling og en bærekraftig fremtid
Høyre vil at Norge skal bli et lavutslippssamfunn innen 2050. Transportsektoren skal bli
utslippsfri, og Norge skal være et foregangsland innen fornybar energi.
Høyres ideologiske utgangspunkt er forvalteransvaret. Vi må etterlate kloden vi overtok fra
våre forfedre, i minst like god stand til våre etterkommere. Klimautfordringen er en av vår
tids største utfordringer. Høyre mener Norge skal realisere lavutslippssamfunnet og bidra til
at Paris-avtalen oppfylles. Klimagassutslippene skal reduseres med minst 40 prosent innen
2030 sammenlignet med 1990-nivået. Kuttene skal gjennomføres i samarbeid med EU. De
største nasjonale utslippsreduksjonene må tas i sektorene som ikke er omfattet av EUs
kvotesystem, det vil si transportsektoren, landbruket og avfalls- og byggsektoren.
Grønn vekst er også å bruke naturen for å binde størst mulig del av våre klimautslipp, og
norsk natur og skog binder allerede om lag 50 prosent av våre CO2-utslipp.
Høyre vil bruke markedet i miljøets tjeneste, følge prinsippet om at forurenser betaler, og
sørge for at det lønner seg å velge miljøvennlig i hverdagen. Det må bli dyrere å forurense,
billigere å være miljøvennlig og mer lønnsomt å utvikle nye klimavennlige løsninger. Høyre
vil legge til rette for omstillingen til et grønnere samfunn med nye, bærekraftige
arbeidsplasser gjennom å stille miljøkrav og ved å bruke skatte- og avgiftssystemet.
Næringslivet er avgjørende i arbeidet med å utvikle og ta i bruk klimaløsninger. Staten har et
ansvar for å skape forutsigbare rammer for klimapolitikken. Slik kan den bidra til at
næringslivet kan utvikle gode, lønnsomme og miljøvennlige løsninger. Samtidig vil Høyre
styrke statlige støtteordninger som reduserer den økonomiske risikoen en rekke bedrifter
påtar seg ved å prøve ut ny teknologi.
Norske kommuner og lokalsamfunn må spille en aktiv rolle i klimakampen for at Norge skal
kunne omstille seg til å bli et lavutslippssamfunn. Offentlig innkjøpsmakt og regelverk er et
viktig virkemiddel for å utvikle miljøteknologi og ta i bruk miljøvennlige løsninger. I tillegg vil
Høyre også stille krav og innføre tiltak som bidrar til miljøvennlig by- og stedsutvikling i
kommunene.
Internasjonalt klimaarbeid
Norge skal være en pådriver i det internasjonale klimaarbeidet.
Klimautfordringene er globale, og løses best gjennom internasjonalt samarbeid og
forpliktende internasjonale avtaler. I desember 2015 fikk verden en ny, forpliktende
klimaavtale. Målet med avtalen er å holde oppvarmingen godt under 2 grader, og den
inneholder en ambisjon om å jobbe for 1,5 grader. Norge har teknologi, kompetanse og
kapital til å lede an i det grønne skiftet globalt.
Høyre vil:
 Videreføre den internasjonale klima- og skogsatsingen til 2030 på et høyt nivå.
 Utvide rammen for satsing på fornybar energi i utviklingsland under GIEK og
Eksportkreditt.
 Bidra til at utviklingsland når målene i Paris-avtalen gjennom bidrag til FNs grønne
fond og andre muligheter som ligger i Paris-avtalen.
61
 Benytte EØS-midlene til å støtte forskning på og utvikling og bygging av fullskala
anlegg for fangst og lagring av CO2 i Europa.
 At Norge skal være en pådriver for forpliktende avtaler som bidrar til å løse de
internasjonale klimautfordringene.
 At Norge skal bidra med kunnskap, kompetanse og bistandskapital i kampen mot
klimaendringer.
Foregangsland for fornybar energi
Norge skal bidra aktivt i det grønne skiftet gjennom å erstatte fossile energikilder med
fornybare.
Norge er rikt på energiressurser, og skal være en foregangsnasjon innenfor miljøvennlig
produksjon og forbruk av vannkraft, vindkraft, bioenergi og andre fornybare energiformer.
Norge vil ha et betydelig kraftoverskudd i årene fremover. Denne energien bør brukes til å
fase ut fossil energi og realisere lavutslippssamfunnet gjennom ny kraftforedlende bruk
innen for eksempel industri og datasentre og økt kraftutveksling med våre naboland.
Høyre vil bidra til at Norges potensial for fornybar energi generelt og vannkraft spesielt kan
utnyttes bedre, både gjennom gode rammevilkår, økt forskningsinnsats og videreutvikling av
gode virkemidler som bidrar til teknologiutvikling i industri og næringsliv. En rekke norske
bedrifter ligger langt fremme når det gjelder å ta i bruk klimavennlig teknologi. Det er viktig
at denne utviklingen fortsetter.
Høyre vil:
 Bidra til at bedrifter utvikler og tar i bruk miljø- og klimavennlig teknologi gjennom å
støtte flere storskala pilot-/demoanlegg.
 Styrke overføringskapasiteten for elektrisk kraft mellom Norge og det øvrige Europa
for å redusere klimagassutslippene og for å videreutvikle Norge som Europas grønne
batteri.
 Styrke Innovasjon Norges miljøteknologiordning som bidrar til risikoavlastning.
 Sette et energieffektiviseringsmål på 10 TWh i eksisterende bygg innen 2030, stille
økte krav til effektivisering i nye bygg og ha støtteordninger/skattefradrag for
energiøkonomisering i bedrifter og husholdninger.
 Sørge for at Norge bidrar til å utvikle en kostnadseffektiv teknologi for fangst, bruk og
lagring av CO2 gjennom realisering av minst ett fullskala-anlegg og bruke vår
kompetanse til innsats i andre land.
En utslippsfri transportsektor
Høyre har en nullutslippsvisjon for transportsektoren.
Høyre mener vi må planlegge byer og lokalsamfunn slik at transportbehovene reduseres. Det
betyr at bygging av nye boliger og næringsbygg bør skje langs eksisterende
transportkorridorer og ved trafikknutepunkter. Høyre mener vi gradvis må fase ut fossil
energi i hele transportsektoren gjennom å stille krav og innføre tiltak som bidrar til rask
innfasing av null- og lavutslippsløsninger i alle deler av sektoren. Elektrifisering av
transportsektoren er både et energieffektiviseringstiltak og et klimatiltak.
62
Kollektivtransport, sykkel og gange
Høyre mener at kollektivtransporten i de store byområdene bør være utslippsfri innen 2025.
Klimaforliket slo fast at trafikkveksten i de store byene skal dekkes av kollektivtransport,
sykkel og gange. Det krever god arealplanlegging og økt satsing på kollektivtransport, sykkel
og gange, slik at transportveksten kan fordeles mellom de tre miljøvennlige
transportformene. Det er også avgjørende for å unngå kø, unngå at veier legger beslag på
verdifullt areal og for å skape trivelige lokalsamfunn.
Høyre vil:
 At staten finansierer minst 50 prosent av alle store kollektivutbygginger i og rundt de
største byene og videreutvikler gode byvekstavtaler som stimulerer kollektiv- og
sykkeltiltak.
 At det ved statlig medfinansiering av større kollektivsatsinger må settes krav til
fortetting ved kollektivknutepunkter og stasjonsnære områder.
 Legge til rette for utbygging av infrastruktur til lav- og nullutslippsteknologi for
kjøretøyer, ferger og skip i samarbeid med private aktører.
 Stille krav om lav- eller nullutslippsløsninger når kollektivtransport settes ut på
anbud.
 Øke investeringstakten i jernbaneutbyggingen og øke bruken av miljøvennlig drivstoff
som elektrisitet og hydrogen.
 Erstatte fossil diesel på jernbanen med fornybare energikilder innen 2030.
 Inkludere klimarelaterte mål for transportsektoren i Nasjonal transportplan og
presentere tiltak for å nå målene i samme plan.
 Tilrettelegge for at mindre trafikkerte veier, skogsbilveier, fjellveier og nedlagte
jernbanestrekninger kan benyttes som sykkelveier.
 Stimulere til økt utbygging av sammenhengende traseer for sykkel og gange i byer og
tettsteder.
Miljøvennlige kjøretøyer
Høyre vil jobbe for at alle nye kjøretøyer er null- eller lavutslippskjøretøyer etter 2025.
Høyre vil at det skal lønne seg å velge miljøvennlige kjøretøyer. Derfor vil Høyre sørge for
rammevilkår som bidrar til rask innfasing av nullutslippskjøretøyer, og som gjør det lønnsomt
å velge dem. Omstillingen til nullutslippsteknologi i transportsektoren er helt sentral for å
redusere klimagassutslipp. I tillegg vil det være viktig for å redusere lokal luftforurensning i
form av NOx og partikler.
Høyre vil:
 Innrette avgiftene slik at det lønner seg å velge miljøvennlige kjøretøyer, og at
avgiftene økes gradvis på fossile kjøretøyer og fossilt drivstoff.
 Legge til rette for infrastruktur som gjør det mulig å velge nullutslippskjøretøyer over
hele landet.
 Etablere tydelige regler og gode rammebetingelser som gjør Norge til et attraktivt
marked for selvkjørende kjøretøyer.
 Legge til rette for forsøk med førerløse nullutslippskjøretøyer.
63
 At kommuner som ønsker det, skal kunne innføre køprising og ytterligere
miljødifferensiering av satsene i bomringene, og gi kommunene gode verktøy som
kan redusere lokale miljøproblemer.
 Øke omsetningspåbudet for biodrivstoff for å bidra til raskere innfasing av
bærekraftig biodrivstoff.
 Legge til rette for miljøvennlige alternativer når teknologien er tilgjengelig, for å
redusere klimagassutslippene fra flytransporten.
Grønn skipsfart
Alle nye ferger og skip i nærskipsfart bør bruke klimanøytrale energikilder eller
nullutslippsteknologi innen 2030.
Norge har lange tradisjoner som skipsfartsnasjon, og har en betydelig næring knyttet til
offshorevirksomhet, nasjonal og internasjonal skipsfart. Vi har verdensledende skipsverft og
rederier i Norge. Skipsfarten står i dag for store utslipp av klimagasser, og bidrar også til
dårlig luftkvalitet i mange av våre største byer. Norge har teknologi, kompetanse og kapital
til å utvikle nye teknologiske løsninger som kan bidra til reduserte utslipp både lokalt og
globalt.
Høyre vil:
 At alle ferge - og hurtigbåtanbud skal inneholde krav om null- eller
lavutslippsløsninger.
 Utarbeide en plan for etablering av landstrømtilbud for skip i større norske havner.
 Videreføre NOx-fondet.
 Innføre et CO2-fond etter modell av NOx-fondet som kan bidra til en rask reduksjon i
klimagassutslippene fra tungtransport og skipsfart.
 Legge til rette for grønn skipsfart gjennom offentlig-privat samarbeid om
miljøvennlige pilotprosjekter, demonstrasjonsskip og teknologiutvikling innenfor
skipstrafikken.
 At Norge skal være en aktiv pådriver for strengere utslippskrav i internasjonal
skipsfart og oppfølgingen av disse.
 Gjennomgå avgifter på fossil energibruk i næringen, med det mål at det skal lønne
seg å ta i bruk miljøvennlige og klimanøytrale fartøyer.
 Gi kommunene anledning til å relokalisere forurensende skip på dager med høy
luftforurensing, der det er mulig.
Sirkulær økonomi  bedre utnyttelse av ressurser i omløp
Norge skal være et foregangsland i utviklingen av en grønn økonomi som utnytter ressursene
bedre.
Høyre vil gjøre Norges økonomi grønnere. Å utnytte ressursene bedre kan gi store gevinster
for miljøet, økonomien og samfunnet. Råvarenes maksimale levetid må nyttiggjøres, og den
totale avfallsmengden må reduseres. Det skaper arbeidsplasser, samtidig som det gir bedre
miljø og økt verdiskaping for samfunnet.
Høyre er opptatt av å få økt vekst med mindre ressursbruk. Høyre mener det er behov for
økt kompetanse på nasjonalt nivå om mulighetene som finnes i å utnytte ressursene bedre.
Høyre mener offentlig sektor må gå foran med å etterspørre bruk av sekundære råvarer i 
64
sine anskaffelser. Miljøkrav må fremme innovasjon og bidra til å gjøre resirkulering og
gjenbruk mer attraktivt. Høyre har som ambisjon å halvere matsvinnet i Norge frem mot
2030, basert på frivillig samarbeid med forbrukere og næringsliv. (Les mer om bio- og
sirkulær økonomi i kapitlet Sikre og skape arbeidsplasser.)
Høyre vil:
 Bygge ut bedre ordninger for utsortering av alt matavfall og annet organisk avfall fra
husholdninger, offentlige virksomheter og privat næringsliv. Kommunene må legge til
rette for bruks- og kostnadseffektive løsninger.
 Stille seg positiv til tiltak for å redusere matkasting innen dagligvarebransjen og
næringsmiddelindustrien.
 Stille miljøkrav som fremmer innovasjon, og se på ulike modeller for å bidra til å gjøre
resirkulering, energigjenvinning og gjenbruk mer attraktivt for privatpersoner og
bedrifter.
 Vurdere å innføre en ny returordning for plaststoffer med lang nedbrytningstid.
 Iverksette tiltak som stimulerer til opprydding av plast i havet.
 Vurdere ulike tiltak som bidrar til å begrense unødvendig bruk av plastemballasje.
 Innføre regler slik at industri og næringer blir forpliktet til å følge standarder eller
oppfylle mål knyttet til effektivitetsgrad i sin bruk av råvarer, energi eller vann.
 Innføre deponiforbud for avfall som kan material- eller energigjenvinnes (plast,
metaller, glass, papp og papir samt bionedbrytbart avfall).
 Utrede en miljøavgift på emballasje og fossil plast.
Klimavennlige bygg
Høyre vil fase ut all bruk av fossil energi i byggsektoren og i fjernvarmesektoren innen 2020.
Høyre mener en del av løsningen på klimautfordringene er å bygge og rehabilitere bygninger
slik at de får et redusert energibehov. Morgendagens bygg må planlegges med løsninger som
minimaliserer energibehovet. Høyre vil stimulere flere utbyggere til å velge lavenergihus og
nullenergi, som er langt mer energieffektive løsninger enn i dagens boliger.
Høyre vil:
 Fase ut all fossil energi i bygg- og fjernvarmesektoren innen 2020.
 Utvikle standarder for miljø- og klimasertifisering av ulike løsninger i byggsektoren.
 Videreføre satsing på ENØK-tiltak i husholdningene og i næringslivet.
 Legge til rette for utvikling av bygg med «nesten nullenergi»-standard eller
«plusshus»-standard.
 Prioritere forskningsmidler til utvikling av miljøvennlige bygg, blant annet gjennom
økt bruk av trematerialer og treprodukter.
Et bærekraftig jordbruk
Høyre vil at landbruket skal produsere mat på den mest effektive og bærekraftige måten,
som gir lavest mulig utslipp av klimagasser.
Jordbruket må redusere sine klimagassutslipp for at vi skal nå våre klimamål. Det er
avgjørende at klimagassutslippene ikke vokser i takt med matproduksjonen.
Høyre vil:
65
 I samarbeid med næringen gjennomføre effektive klimatiltak som øker produksjonen
av biogjødsel og biogass, og reduserer utslippene fra landbruksmaskiner.
 Gjennomgå alle skatter, avgifter og subsidier for landbruket med det som mål å
stimulere næringen til å redusere energibruk og klimagassutslipp.
 Stimulere til forskning på miljøvennlige alternativer innen matproduksjon og
husdyrhold.
En grønnere olje- og gassnæring
Høyre vil ha strenge miljøkrav til olje- og gassproduksjonen på norsk sokkel.
Verden beveger seg mot et lavutslippssamfunn. Bruk av fossilt brensel er den viktigste
årsaken til menneskeskapte klimaendringer. Samtidig vil verden også i fremtiden ha behov
for olje og gass, selv i et lavutslippssamfunn. Olje- og gassproduksjonen på norsk sokkel har
relativt lave klimagassutslipp, og er underlagt strenge nasjonale klimapolitiske rammevilkår,
som CO2-avgift og kvoteplikt. Fremtidig petroleumsvirksomhet i både etablerte og nye
områder må kombineres med strenge krav til miljø, sikkerhet og beredskap og til
sameksistens med andre næringer, spesielt fiskeri- og havbruksnæringen.
Høyre vil:
 Stille krav om at det gjøres klimapolitiske risikoanalyser i forbindelse med planer for
utbygging og drift av nye felt.
 Elektrifisere nye og eksisterende felt der det er klimamessig og økonomisk forsvarlig.
 Styrke konkurransen og mangfoldet på sokkelen for å sikre en kostnadseffektiv,
miljømessig og teknologisk positiv utvikling, og bruke Statens direkte økonomiske
engasjement (SDØE) til å stimulere til omsetning av lisenser og mer konkurranse på
sokkelen.
 Satse på forskning og utvikling som bidrar til økt utvinning, høyere energieffektivitet
og nye miljøteknologiske løsninger som reduserer klimagassutslipp fra eksisterende
og nye felt.
 Etablere et lavutslippsprogram for olje- og gassektoren i samarbeid med næringen.
Natur og biologisk mangfold
Høyre vil ta vare på naturmangfoldet gjennom en kombinasjon av frivillig vern, bærekraftig
bruk og naturbasert verdiskaping basert på en sterk, privat eiendomsrett.
Norge er heldig stilt med en variert, frodig og ren natur. Nordmenn har sterke
friluftstradisjoner med utgangspunkt i allemannsretten til fri ferdsel i utmark. Norsk natur er
i generasjoner formet gjennom naturbasert verdiskaping basert på respekt for privat
eiendomsrett og bærekraftig bruk. Lokal selvråderett og et mangfoldig privat eierskap har
sikret bærekraftig forvaltning av ressursene innenfor et nasjonalt lov- og regelverk. Høyre vil
ta vare på naturmangfoldet for kommende generasjoner, og mener det best skjer gjennom
en kombinasjon av frivillig vern og bærekraftig bruk.
Høyre vil:
 Arbeide internasjonalt for innføring av strengere reguleringer og flere forbud mot
miljøgifter i produkter.
 Stanse tapet av biologisk mangfold i tråd med våre internasjonale forpliktelser. 
66
 Ha et oppdatert økologisk grunnkart over arter og naturtyper i Norge og bruke det til
å ivareta artsmangfoldet og redusere konfliktnivået i arealsaker.
 Fortsette arbeidet med å rydde opp i giftige sedimenter i fjorder, elver, havner og
innsjøer og forhindre avrenning av mikroplast til vassdrag.
 Ta vare på bymarker og grønne lunger i byer og tettsteder.
 Ta vare på verdifulle kulturlandskaper.
 Videreføre satsingen på frivillig skogvern i Norge.
 Innføre lokal forvaltning i Nordland og Troms, slik som i resten av Norge sør for disse
fylkene.
 Sikre levedyktige bestander av de store rovviltartene bjørn, ulv, gaupe, jerv og
kongeørn i samarbeid med alle våre naboland, innenfor rammene av
Bernkonvensjonen, naturmangfoldsloven og rovviltforlikene på Stortinget.
 Følge opp ulveforliket på Stortinget, med mål om å redusere belastningen med ulv og
dempe konfliktnivået.
 At all forvaltning av rovdyr skal bygge på vitenskapelig og erfaringsbasert kunnskap.
Videre skal det legges vekt på regional forvaltning, respekt for eiendomsretten og
enkeltmenneskers og lokalsamfunns livskvalitet.
 Basere rovdyrforvaltningen på lokal utøvelse av myndighet innenfor nasjonale
retningslinjer og bestandsmål.
 Ivareta Norges del av ansvaret for den nordatlantiske villaksstammen.
 Hindre spredning av arter som ikke hører hjemme i norsk natur.
 Forbedre skjøtselen av verneområder og nasjonalparker, blant annet gjennom
grunneierstyrt forvaltning og lokal medvirkning.
 Øke antall marine verneområder etter grundige lokale prosesser.
 Ta initiativ til en ny, internasjonal satsing for å forbedre miljøtilstanden i verdens
havområder. Det inkluderer blant annet økt innsats mot marin forsøpling.
Dyrevern og dyrevelferd
Høyre vil at Norge skal ligge i fremste rekke når det gjelder dyrevelferd.
Høyre mener at dyr har en egenverdi, og at håndteringen av dyr skal skje med omsorg og
respekt for dyrenes egenart. Myndighetene skal forebygge, avdekke og følge opp grove
overgrep mot dyrs velferd. Høyre mener at personer som har ansvar for dyr, skal ha
kunnskap om dyrenes adferdsbehov og behov for ernæring, sosialisering og fysisk miljø. Dyr
skal holdes i et miljø som gir god livskvalitet, og funksjonsfriske dyr skal være en forutsetning
for alle typer avl. Høyre tar utfordringene knyttet til klima, folkehelse og dyrevelferd alvorlig.
En bærekraftig landbrukspolitikk skal harmonere med helse-, miljø-, og dyrevelferdspolitiske
mål. Høyre ønsker derfor å legge til rette for at det skal bli enklere å ta grønne, sunne og
dyreetiske valg som forbruker.
Høyre vil:
 Fortsette pilotprosjektet med dyrepoliti i Norge og utvide prosjektet ytterligere.
 Ha høye minstekrav til dyrevelferd for alle husdyrslag.
 At forbrukerne skal få mer informasjon om produksjonsmetodene for kjøtt, og
sammen med næringen finne gode løsninger slik at forbrukerne kan gjøre opplyste
valg.
67
 Utrede pålegg om ID-merking av hunder og katter.
 Tillate en pelsdyrnæring i Norge basert på strenge dyrevelferdsmessige kriterier.
68
Kultur, idrett og mangfold
Høyre ønsker et inkluderende og mangfoldig kultur- og idrettsliv.
Kultur, idrett og frivillig deltagelse beriker menneskers liv. Kunst og kultur forankrer oss i vår
felles historie, utfordrer oss og åpner opp for det ukjente. Høyre ønsker et kulturliv preget av
nyskaping, kvalitet og talentutvikling. Høyres hovedmål er sterke kulturinstitusjoner, økt
mangfold av aktører og god talentutvikling. Den norske kulturarven må sikres.
Idretten er Norges største folkebevegelse, og bidrar til god folkehelse, deltagelse og
inkludering. Frivilligheten skaper lokalt engasjement og fellesskap. Høyre ønsker å legge til
rette for størst mulig frivillig engasjement i idrett og kulturliv. Gjennom frivilligheten oppnår
vi sosial tillit, inkludering og hverdagsintegrering. Økonomisk situasjon og sosial bakgrunn
skal ikke være til hinder for deltagelse og frivillig innsats.
Levedyktige og uavhengige medier er en forutsetning for demokratiet. Høyre ønsker en
omlegging av mediepolitikken for å sikre at allmennkringkastingsrollen ivaretas, og at
kommersiell nyhetsproduksjon også er mulig i fremtiden.
Et fritt og levende kunst- og kulturliv
Høyre ønsker kvalitet, mangfold og ytterligere profesjonalisering av kulturfeltet.
Høyre ønsker større privat engasjement og frivillig innsats i kulturlivet, samtidig som flere
skal få mulighet til å leve av sitt kunstneriske virke. Statens hovedansvar er å legge til rette
for et bredt engasjement i kulturlivet og bidra til sterke regionale og nasjonale
nøkkelinstitusjoner med høy kvalitet. Et sterkt, skapende og kritisk kulturliv må være
uavhengig. Et levedyktig kulturliv trenger derfor flere finansieringskilder.
Høyre vil skape nye lønnsomme arbeidsplasser i kulturlivet gjennom å tilrettelegge for
kreative næringsklynger og styrke regionale tiltak. Kunst og kultur på høyt nivå er viktig for å
stimulere og motivere til interesse på amatør- og grasrotnivå. Samtidig er det umulig å
etablere toppsjiktet uten stor aktivitet i bredden. Høyre ønsker sterke og toneangivende
kulturinstitusjoner som sørger for kunst og kultur av ypperste kvalitet, i samspill med aktører
fra det frie feltet. Høyre støtter den immaterielle eiendomsretten for opphavsmenn og
kulturaktører, og mener den må sikres i møte med den teknologiske utviklingen.
Høyre vil:
 Fortsette arbeidet for et fritt og levende kulturliv gjennom både offentlig finansiering
og private bidrag.
 Bidra til kvalitet og mangfold i kulturlivet med sterkere vektlegging av kulturens
næringspotensial.
 Stimulere til maktspredning i kulturlivet, både geografisk, organisatorisk og
økonomisk i ulike deler av landet.
 Forenkle og redusere søknadsbyråkratiet i kultursektoren.
 Satse på det frie feltet ved å opprettholde og videreutvikle et sterkt Norsk kulturråd,
med enkle og effektive søknadsordninger.
 Tilrettelegge for økt eksport av norsk kunst og kultur gjennom gode støtteordninger
og større samling av kompetansen i klyngemiljøer i alle deler av landet.
69
 Ivareta opphavsrettighetene til åndsverk for å sikre et marked for kulturell
produksjon og distribusjon.
 Fortsette satsingen på Talent Norge.
 Ha kulturskoler som gir barn og ungdom kulturell ballast, opplæring og glede i møte
med ulike kunstuttrykk. Kulturskolenes rolle som regionale talentaktører må styrkes.
 Gjennomgå finansieringen av museene etter konsolideringsprosessen, med tanke på
å ivareta både konsoliderte og andre museer med forutsigbare rammer og incentiver
for innovativ videreutvikling.
 Utarbeide modeller for flerårige tilskuddsordninger for å sikre nasjonale og regionale
kulturinstitusjoners driftsvilkår.
 Sikre de nasjonale kulturinstitusjonene, gjennomgå deres ledelses- og driftsvilkår og
etablere flerårige tilskuddsordninger for store institusjoner.
 Utvide bruk av praksis- og lærlingplasser og aspirantordninger ved kulturinstitusjoner
som mottar statstilskudd.
 Legge om kunstnerstipendordningene med sikte på større fleksibilitet for
frilanskunstnere og kulturarbeidere.
 Utvide incentivordningen for internasjonalt orientert film- og TV-produksjon i Norge.
 Sikre gaveforsterkningsordningen.
 Forenkle stiftelsesloven for å legge til rette for mer privat kapital som bidragsyter i
kulturlivet.
 Videreutvikle folkebibliotekenes rolle som kunnskapsinstitusjon, kulturformidler og
møteplass.
 Beholde innkjøpsordningen for litteratur, men gi folkebibliotekene større
innkjøpsfrihet.
 Sørge for ytterligere digitalt tilbud gjennom folkebibliotekene.
 Liberalisere bransjeavtalen for bøker.
Idrett, frivillighet og deltagelse for alle
Høyre ønsker å bygge opp under den frivillige innsatsen og sikre gode rammevilkår for
idretten.
Høyre respekterer frivillige organisasjoners uavhengighet, og anerkjenner det verdifulle
arbeidet de som uavhengige organisasjoner tilfører fellesskapet. Høyre vil bygge opp under
det frivillige arbeidet og sikre gode rammevilkår for idretten. Gjennom deltagelse i idrett,
friluftsliv og annen frivillighet skapes engasjement, integrering og styrking av det lokale
demokratiet. Idrett, friluftsliv og annen frivillighet gir positive opplevelser og bidrar til å
forbedre folkehelsen.
For Høyre er det et vesentlig mål at alle skal ha et godt og variert tilbud for å kunne delta i
lokalsamfunnet, uavhengig av bosted eller funksjonsevne. Staten bør legge til rette for det
private og ideelle engasjement gjennom gode og fleksible rammebetingelser. Det norske
demokratiet og selvstyret er avhengig av engasjement og sterke lokale institusjoner. Høyre
mener idrett på høyt nivå er viktig for å stimulere og motivere til interesse på amatør- og
grasrotnivå. Det må sikres gode rammebetingelser for både den organiserte og den
egenorganiserte idretten, samtidig som eliteidretten må gis tilstrekkelig støtte.
Høyre vil:
 Gjennomføre en forenklingsreform for frivilligheten.
70
 Legge til rette for at flere deltar i friluftslivsaktiviteter, i samarbeid med frivillige
organisasjoner, idrettslag og andre relevante aktører.
 Sikre gode og forutsigbare ordninger med momskompensasjon for frivillige
organisasjoner.
 At en størst mulig andel av idrettsfinansieringen skal gå til aktivitet og ikke til
administrasjon.
 Bedre ledsagerordningene for synshemmede og andre grupper som trenger
ledsagere for å drive sin idrett.
 Ha nulltoleranse for mobbing og trakassering i idrett og i fritidsaktiviteter.
 Legge til rette for at flere jenter med minoritetsbakgrunn deltar i organisert idrett.
 Utvide Lotteritilsynets hjemler for å kunne forfølge brudd på
markedsføringsbestemmelsene.
 Beholde enerettsmodellen for pengespill.
 Legge til rette for internasjonale idrettsarrangementer i Norge.
 Arbeide for økt mangfold i norsk idrett, også på ledelsesnivå.
 Legge til rette for at toppidrettsutøvere kan ta utdannelse ved siden av sitt
utøverskap.
Norsk kulturarv og språk
Høyre vil sikre norsk kulturarv og kunnskap om norske håndverkstradisjoner.
Kunnskap om egen kultur gir trygghet og gode forutsetninger for å møte dagens mangfold av
impulser utenfra på en sjenerøs og konstruktiv måte. Kulturarv handler om vern,
bevisstgjøring og om at arven brukes i ny virksomhet. Høyre mener kulturarven ivaretas best
gjennom bruk og forvaltning. Kunnskap skjøttes også best gjennom bruk, spesielt håndbåren
kunnskap om folkekulturen og håndverkstradisjonene. Høyre mener håndverkets status må
økes. Vår evne til samfunnsdeltagelse er særlig knyttet til språket. God språkrøkt er derfor
ikke bare en kulturpolitisk målsetning, men også en forutsetning for vår deltagelse i
demokratiet.
Høyre vil:
 Sikre at vi fortsatt har to levende norske skriftspråk, og opprettholde normeringen av
begge målformene.
 Styrke det nordiske språksamarbeidet.
 Sikre produksjonen av norsk skjønn- og faglitteratur gjennom innkjøpsordningen.
 Sikre at norsk kulturarv ivaretas og sørge for aktiv overlevering av folkemusikk,
folkedans og håndverk, spesielt små og verneverdige fag.
 Innføre en kompensasjonsordning for antikvariske merkostnader knyttet til
restaurering av fredede bygninger i privat eie, samt dekning av kostnader knyttet til
pålagt arkeologisk arbeid med fornminner.
 Stimulere til vern gjennom aktiv bruk av kulturarven.
 Gi de praktiske håndverksferdighetene større plass i grunnskolen.
 Legge til rette for nasjonale videregående opplæringstilbud i fag med få utøvere.
 Samkjøre det departementale ansvaret for kulturminnevern.
 Styrke museenes evne til å ta vare på og gjøre vår nasjonale kulturarv mer
tilgjengelig.
 Vurdere om språknormeringen for bokmål og nynorsk skal flyttes ut av Språkrådet.
71
Medier i et åpent demokrati
Høyre ønsker selvstendige og uavhengige medier som leverer etterrettelig journalistikk av
høy kvalitet.
Mediepolitikken må stimulere til nyskaping og innovasjon slik at bransjen holder tritt med
den teknologiske utviklingen. Statlige tilskudd til medieproduksjon er i dag fragmenterte og
lite treffsikre. Noe støtte gis indirekte gjennom momsfritak, noe via direkte
produksjonstilskudd og noe som lisensavgift. Den digitale revolusjonen har hatt  og har 
store konsekvenser for hele mediefeltet. Høyre ønsker en mediepolitikk som opprettholder
den frie pressens tradisjoner og grunnverdier i en ny virkelighet. Det åpne nettet må vernes
om, samtidig som personvernhensyn og opphavsrettigheter ivaretas.
Høyre ønsker en endring av den statlige mediestøtten etter en ny og prinsipiell tilnærming.
Moderne mediestøtte skal være nøytral, ubyråkratisk og med en armlengdes avstand til
politiske prosesser. Høyre mener det er viktig å sikre allmennkringkasting i Norge for å legge
til rette for kulturformidling og språkrøkt, fremme integrering og sørge for ytringsfrihet og
en åpen og opplyst samtale. Frie medier er en del av demokratiets infrastruktur.
Høyre vil:
 Sikre NRK som et reklamefritt allmennkringkastingstilbud med høy kvalitet.
 Opprettholde mediemangfoldet og muligheten for alternative og
reklamefinansierte allmennkringkastingstilbud.
 Innføre momsfritak på e-bøker.
 Tilpasse momsfritaket for medieformidling slik at det ikke forhindrer alle
kombinasjonsløsninger mellom gratis og betalt innhold.
 Gjennomgå den statlige støtten til mediene med sikte på å vri støtten til
produksjon av kvalitetsjournalistikk på alle plattformer.
 Arbeide for at internasjonale medieaktører som opererer i Norge, må forholde
seg til norske konkurransevilkår.
 Tillate politisk reklame på alle plattformer.
 Sikre nettnøytralitet og åpen digital infrastruktur.
Samenes stilling som urfolk
Høyre mener urbefolkningenes kulturarv og språk er en berikelse for Norge, og vil arbeide for
å videreutvikle samisk kultur.
Samene er Norges urbefolkning, og samisk har en særstilling ved siden av norsk. Høyre
mener det er viktig å bevare den samiske kulturen.
Høyre vil:
 Bevare og videreutvikle samisk språk og kultur som en viktig del av norsk kulturarv.
 Sikre et fullverdig samisk utdannelsestilbud fra barnehage til høyskolenivå.
 At Sametinget skal ha en tydelig rolle i arbeidet for samisk språk, kultur og historie.
 Styrke satsingen på helsetjenester til den samiske befolkningen.
 At samenes medvirkning for reindriften skal ivaretas. (Reindrift omtales i
næringskapitlet.)
 Sikre konsultasjonsordningen med Sametinget.
72
 Ivareta at private skoler kan tilby samisk undervisning på grunnskole- og
videregående nivå.
 Arbeide for å gi elever mulighet til å velge et samisk språk som valgfag.
Mangfold og integrering
Høyres integreringspolitikk bygger på arbeid, ansvar og felles norske verdier. Høyre vil sikre
de nasjonale minoritetene muligheter til å utvikle og bevare sin kultur og sitt språk.
Norge har plikt til å hjelpe mennesker i nød og til å gi beskyttelse fra forfølgelse. Vi har også
ansvar for å gi dem som kommer hit, et best mulig utgangspunkt for å etablere et nytt liv i
Norge. Asylsøkere som får innvilget opphold, må inkluderes på en god måte i det norske
samfunnet basert på verdier som demokrati, tillit, likestilling og likeverd. De som kommer til
Norge, må selv bidra til å bli integrert.
Arbeid og gode norskkunnskaper gir tilhørighet, felleskap, forankring, nettverk og mulighet
til selvhjulpenhet. Vellykket integreringsarbeid forutsetter at norskopplæring og yrkesrettet
veiledning kommer i gang tidlig. For å lykkes nasjonalt må vi ha god hverdagsintegrering
rundt om i lokalsamfunnene. Høyre ønsker å legge til rette for den frivillige innsatsen
gjennom en fleksibel og lokalt tilpasset integreringspolitikk.
Høyre mener det er en berikelse for mangfoldet i det norske storsamfunnet at landet har
flere nasjonale minoriteter. Som nasjonale minoriteter regnes kvener, romanifolk, romfolk,
jøder, tatere og skogfinner. De nasjonale minoritetenes kultur bør ha mulighet til å eksistere
og utvikles i storsamfunnet.
Høyre vil:
 At integreringspolitikken skal bygge på felles norske verdier og grunnleggende
menneskerettigheter.
 Stille krav til og legge til rette for aktivitet i hele integreringsløpet.
 Videreutvikle ordningen med integreringsmottak for personer med innvilget
oppholdstillatelse eller høy sannsynlighet for innvilgelse.
 Gi enslige mindreårige asylsøkere prioritert bosetting i kommunen hvor de har bodd
på mottak, forutsatt at vertskommunen har kapasitet og ønsker det.
 At kommunen, det lokale næringsliv og NAV skal samarbeide med mottakene slik at
asylsøkere kan komme raskere ut i arbeid, for eksempel gjennom ulike
arbeidsrettede tiltak i samarbeid med lokale arbeidsgivere.
 Starte med obligatorisk norskopplæring og samfunnskunnskap allerede i mottakene.
 Styrke introduksjonsprogrammet for nyankomne slik at det blir fleksibelt, individuelt
tilpasset og får folk raskere i arbeid.
 Utvikle ordninger hvor introduksjonsstønaden kan følge den enkelte og overføres til
en arbeidsgiver som et lønnstilskudd i forbindelse med arbeidspraksis.
 Åpne for at deler av introduksjonsprogrammet gjøres om til obligatorisk
arbeidspraksis eller deltagelse på yrkesrettet kurs.
 Ha et nasjonalt forbud mot ansiktsdekkende plagg i norske utdannelsesinstitusjoner.
 Styrke tilbudet om norskopplæring og utdannelse til foreldre som benytter seg av
gratis kjernetid i barnehage.
73
 Sørge for bedre språkopplæring hos barn med dårlig språkutvikling i barnehagen og
ved oppfølging etter 4-årskontrollen.
 Styrke muligheten for at innvandrere kan få bruke sin kompetanse, både gjennom
godkjenningsordninger og supplerende opplæringstilbud for dem som har utdannelse
fra hjemlandet.
 Legge til rette for at idretten og frivillige organisasjoner kan bidra til å inkludere
grupper som ellers faller utenfor.
 Legge til rette for at flere jenter med minoritetsbakgrunn deltar i organisert idrett.
 Motarbeide diskriminering og alle former for utilbørlig sosial kontroll.
 Sørge for opplæring og utdannelse i norsk og etablering av egnede aktivitetstilbud og
møteplasser for innvandrerkvinner.
 Ha tilpassede undervisningstilbud innenfor grunnskolen kombinert med
språkopplæring for voksne innvandrere uten basisutdannelse fra hjemlandet.
 Etablere servicesentre for utenlandske arbeidstagere i flere storbyer.
 Gi de nasjonale minoriteter mulighet til å bevare sin kultur og sine tradisjoner.
 Bekjempe hatytringer og rasisme overfor minoriteter.
Mangfold i tros- og livssyn
Høyre mener et fritt trosliv og fri religionsutøvelse er en grunnleggende menneskerettighet
som må beskyttes.
Norge har og skal verne om et mangfold av tros- og livssyn. Høyre mener det er viktig å sikre
muligheten til religionsutøvelse, samtidig som det er viktig å respektere og sikre sekulær og
humanistisk, ikke-religiøs utøvelse ut fra den enkeltes tro og ønske. Respekt for den enkeltes
tro eller ikke-tro er Høyres utgangspunkt. Samtidig har Norge som nasjon og samfunn en klar
historisk tilknytning til den evangelisk-lutherske kristne tradisjon. Kirken er skilt fra staten,
men ikke fra norsk kultur og tradisjon.
Høyre vil:
 Sikre en reell selvbestemmelsesrett i alle tros- og livssynssamfunn.
 Gjennomgå alle støtteordninger til tros- og livssynssamfunn.
 Videreføre støtten til trosopplæring i Den norske kirke.
 Sikre vedlikehold av kirkebygg.
 Sikre gravferdsordninger for alle trossamfunn, også for humanistiske eller sekulære
samfunn.
 Sørge for at ytringsfriheten fortsatt gjelder på samme måte for både religiøse og
religionskritiske ytringer.
74
Fornye, forenkle og forbedre offentlig sektor
Høyre vil sikre at kommunene er store nok til å kunne levere de tjenestene innbyggerne
trenger, og forenkle byråkratiet for både innbyggere og næringsliv.
Høyre vil ha gode offentlige tjenester som tilpasser seg innbyggernes og næringslivets
behov. Det skal sikres gode velferdstjenester gjennom velfungerende kommuner, regioner
og staten. Offentlig forvaltning skal konsentrere seg mer om kvaliteten på tjenestene enn
om å administrere tjenester. Høyre vil derfor fortsette å modernisere forvaltningen med det
mål at flere relevante tjenester kan formidles digitalt.
Offentlig sektor står for en betydelig andel av tjenesteproduksjonen og sysselsettingen i
Norge. Høyre vil føre en politikk som bidrar til innovasjon og effektivisering av offentlige
tjenester, og vil la private og ideelle aktører konkurrere om tjenesteproduksjonen for å bidra
til innovasjon i tilbudet, bedre tjenester, flere gründere, større mangfold og valgfrihet for
brukerne.
Høyre ønsker å fornye, forenkle og forbedre offentlig sektor. Høyre vil digitalisere de
offentlige tjenestene, ha færre skjemaer og mindre byråkrati, særlig for de små og
mellomstore bedriftene.
En god og serviceorientert offentlig sektor
Høyres mål er å digitalisere tjenester i offentlig sektor og sørge for at offentlig sektor er
bruker- og servicevennlig.
En god og serviceorientert offentlig sektor er viktig for næringslivet og for brukerne av de
offentlige tjenestene. For Høyre er det viktig at rapporteringsplikt, søknader og skjemaer
reduseres til et minimum. En effektiv organisering av velferden skal gi alle bedre tjenester.
En viktig forutsetning for at Norge fortsatt skal ligge i forkant, er at politikken fremmer og
ikke hindrer digitalisering i næringslivet. Det må gjøres både gjennom den generelle skatteog
avgiftspolitikken, gjennom forsknings- og innovasjonsvirkemidlene og ved at stat og
kommune legger til rette for digitale arbeidsprosesser i samhandlingen med innbyggere og
næringsliv.
Høyre vil:
 Sikre stor valgfrihet i offentlige velferdstjenester.
 At bedrifter og arbeidstagere skal kunne forholde seg til færre rapporteringspunkter, og
at informasjon og rapporteringer skal skje mest mulig digitalt.
 At det skal være enkelt for innbyggerne å orientere seg om, få informasjon om og søke
om offentlige velferdstilbud og tjenester.
 Sikre at det offentlige bruker «klart språk» i møte med innbyggerne og næringslivet.
 Sikre kvalitet på tjenestene, øke mulighetene til brukervalg og ta i bruk privat-offentlig
samarbeid og konkurranse for å få bedre tjenester og en effektiv tjenesteproduksjon.
 Gjennomføre brukerundersøkelser og kvalitetsmålinger jevnlig for å gi innbyggere og
folkevalgte bedre innsikt i det offentlige tjenestetilbudet og kunne foreta
kvalitetsforbedringer.
 Sikre at private tilbydere skal kunne konkurrere om å levere offentlige tjenester på
samme vilkår som offentlige virksomheter.
75
 Utnytte kjøpekraften i offentlige innkjøp til å utløse innovative og fremtidsrettede
løsninger.
 Holde et høyt tempo i digitaliseringen av de offentlige tjenestene, med det som mål å
tilby digitale selvbetjeningsløsninger for all kontakt mellom privatpersoner, bedrifter og
myndigheter.
 Sørge for at offentlige myndigheter velger løsninger i markedet der disse er bedre og
billigere enn det stat og kommune kan utvikle selv.
 Fortsette arbeidet med å utvikle felles registre, felles tjenester og deling av informasjon
på tvers av offentlig forvaltning, med det mål at man ikke må oppgi samme informasjon
flere ganger.
 Sikre at alle pålagte kurs fra myndighetene i hovedsak må kunne tas som e-læring.
 Arbeide for at offentlig sektor har en positiv veiledningskultur i møte med bedriftene.
 Arbeide for en større grad av samordning av statlige tilsyn ved kontroll hos bedrifter.
 Automatisere saksbehandlingen på områder der regelverk avgjør hva man har krav på,
slik at man får svar umiddelbart
Produktivitet i offentlig sektor
Høyre vil bidra til høyere produktivitet i offentlig sektor og en tydeligere rollefordeling
mellom offentlig og privat sektor.
Økt produktivitetsvekst er nødvendig for at Norge skal møte de store utfordringene vi står
overfor. Politikken har et særlig ansvar for at produktiviteten i offentlig sektor øker langt
sterkere i årene som kommer, enn i perioden som ligger bak oss. Høyre mener veksten i det
offentlige byråkratiet må være lavere enn den generelle sysselsettingsveksten. Ressurser må
frigjøres til å utføre velferdsoppgaver og til verdiskaping i privat sektor. Høyre vil ha en
tydeligere arbeidsdeling mellom offentlig og privat sektor, der staten ikke driver konkurranse
med private aktører på nye områder der markedet allerede fungerer.
Høyre vil:
 Stille krav om at nye oppgaver i offentlig byråkrati fortrinnsvis skal løses innenfor
eksisterende bemanning.
 Øke tempoet i digitaliseringen av offentlige tjenester og funksjoner i tett partnerskap
med konkurransedrevne private virksomheter.
 Gjennomgå strukturen i departementene og direktoratene med sikte på å forenkle og
avbyråkratisere.
 Fortsette tidstyvjakten i det offentlige for å fjerne unødig tidkrevende regler og
prosedyrer, slik at tid frigjøres til å løse de viktigste oppgavene.
 Videreføre avbyråkratisering- og effektiviseringsreformen for den statlige forvaltningen
og direktoratene.
 Stille krav til virksomhetene i det offentlige om at digitalisering skal utløse større
effektivitet og redusert ressursbehov i tillegg til å gi bedre brukeropplevelser.
 Øke konkurransen om utførelsen av offentlige oppgaver og sikre at det er like vilkår når
private bedrifter og offentlige institusjoner konkurrerer om oppdrag.
 At på områder hvor det eksisterer velfungerende markeder med private aktører, skal det
offentlige avvikle sin tilsvarende virksomhet dersom ikke avgjørende samfunnshensyn
tilsier noe annet.
76
 Ikke bruke store ressurser på at offentlig sektor skal utvikle IT-løsninger i egen regi der
det allerede finnes gode løsninger, eller der private kan gjøre jobben bedre.
 Sikre innovasjon og konkurranse ved å legge til rette for og videreutvikle fellesløsninger
der flere konkurrerende private leverandører kan tilby løsninger, slik det er med
påloggingsportalen ID-porten og den sikre digitale postkassen.
Digitalisering av offentlig sektor
Høyre vil at Norge og Norden fortsatt skal være ledende i verden på digitalisering i offentlig
sektor.
Vi har et godt utgangspunkt med høy kvalitet på den digitale infrastrukturen og en
befolkning som er digitalt kompetent og gjerne tar i bruk digitale verktøy og tjenester. Skal vi
holde på dette forspranget, må vi øke tempoet. Offentlig sektor må utvikle brukervennlige
og sammenhengende digitale tjenester i stat og kommune. Ved å samordne offentlig sektor
bedre vil vi både få mer ut av investeringene og hente ut større effektiviseringsgevinster. For
innbyggere og næringsliv betyr det at man slipper å fylle ut skjemaer med opplysninger
myndighetene allerede har, eller egentlig ikke trenger.
En viktig forutsetning for å lykkes med digitalisering i store virksomheter er at topplederne
tar ansvar og ikke kun overlater digitaliseringsbeslutninger til IT-avdelingene sine.
Digitalisering handler minst like mye om organisatorisk omstilling som om teknologi. Derfor
må toppledere i offentlig sektor ha strategisk IKT-kompetanse. For Høyre betyr det at
offentlig sektor har ambisjoner om å være digitalt ledende, ikke det samme som at stat og
kommune skal utvikle alle nye løsninger selv. Ofte vil det være både mer
innovasjonsfremmende og mer kostnadseffektivt å bruke det private markedet til å finne
løsninger som egner seg, eller ta i bruk løsninger som finnes fra før, enten andre steder i
offentlig sektor eller i markedet. Bruk av innovative offentlige anskaffelser vil kunne bidra til
at det offentlige får en ny og bedre måte å løse en oppgave på, samtidig som det bidrar til å
gi IT-bedrifter en krevende kunde de kan utvikle nye tjenester sammen med.
Høyre vil:
 Stille krav om forpliktende gevinstplaner ved digitaliseringsprosjekter i staten, slik at
det kommer tydelig frem hvordan man skal spare penger når løsningen tas i bruk, og
hvilke gevinster innbyggere, næringsliv og andre offentlige virksomheter vil oppleve.
 Basere offentlig innhenting av informasjon på "bare én gang»-prinsippet, slik at
innbyggere og bedrifter slipper å bruke tid på å opplyse om data som myndighetene
allerede har.
 Innføre krav om elektroniske arkiver for saksbehandling i kommunene.
 Styrke den digitale kompetansen i grupper som har lav digital deltagelse ved å bruke
bibliotekene som læringsarenaer samt frivillige organisasjoner og næringsliv.
 Legge opp til mer automatisert saksbehandling i saker som egner seg for det, for å
frigjøre ressurser og spare tid for innbyggere og næringsliv.
 Gjøre bruk av innovative offentlige anskaffelser der det er et godt redskap for å
utvikle nye og fremtidsrettede løsninger.
 Ta i bruk løsninger i nettskyen der det er det mest effektive.
 Styrke samarbeidet mellom stat og kommune på områder som digital
byggesaksbehandling og e-pasientjournaler i eldreomsorg og primærhelsetjeneste.
77
 Videreutvikle de sentrale digitale registrene og felleskomponentene, som
folkeregisteret, matrikkelen, enhetsregisteret og Altinn.
 Sørge for at offentlige IT-løsninger designes slik at sikkerhet og personvern blir
innebygget, og ikke er noe man må tilpasse i ettertid.
 Prioritere utviklingen av det digitale indre markedet høyt i vårt samarbeid med EU og
styrke det nordiske samarbeidet om digitalisering.
 Videreføre et høyt digitaliseringstempo i offentlig sektor og legge til rette for enda
flere digitale selvbetjeningsløsninger.
 Gjennomføre flere samfunnsøkonomisk lønnsomme digitaliseringsprosjekter, blant
annet gjennom den statlige medfinansieringsordningen.
 Videreutvikle Altinn slik at næringslivet har én digital kontaktflate til offentlig
forvaltning.
 Fornye offentlige databasesystemer slik at næringslivet kun trenger å rapportere
samme informasjon én gang til ett sted.
Det offentlige skal være en attraktiv arbeidsplass
Høyre vil at kommuner, regioner og staten skal være attraktive arbeidsplasser med dyktige
medarbeidere som trives.
Dyktige og engasjerte medarbeidere utvikler trygge velferdstjenester. Høyre mener at det
offentlige må bruke sin arbeidsgiverrolle til å utvikle kompetanse og rekruttere slik at det
offentlige fyller sin rolle som tjenestetilbyder og -utøver. Det offentlige skal ha
kvalitetsbevisste medarbeidere som trives i arbeidstagerrollen og servicerollen overfor
befolkningen.
Høyre vil:
 At flere toppledere i det offentlige skal ansettes på åremål.
 Gi mulighet for mer etter- og videreutdannelse for å sikre det offentlige best mulig
kompetanse.
 Arbeide for at mer av lønnsdannelsen i offentlig sektor kan skje gjennom lokale
forhandlinger.
 Følge opp den nye arbeidsgiverstrategien i staten og tydeliggjøre lederansvaret og
handlingsrommet ledere har for å utvikle og effektivisere virksomheten.
Levende distrikter og lokalsamfunn
Høyre vil ha sterke byer og levende distrikter. Næringsliv og lokalsamfunn må ha frihet og
mulighet til å styre sin egen utvikling.
En moderne distriktspolitikk gir næringslivet rammer for vekst, og respekterer privat
eiendomsrett og lokal forvaltning. Økt lokalpolitisk frihet og handlingsrom vil gi private
grunneiere og utviklingsaktører nye muligheter. Små og mellomstore bedrifter vil få ny
vekstkraft og gi grunnlag for nye arbeidsplasser, som i sin tur sikrer bosetting i distriktene.
Viktige grunnlag for levende distrikter er en distriktspolitikk basert på privat eiendomsrett,
selvråderett og egne ressurser.
Sterke regioner og sterke regionsentre er en forutsetning for et desentralisert bo- og
arbeidsmarked. Regioner som har en velfungerende kombinasjon av arbeid, bolig, velferds-
78
og fritidsfasiliteter, er attraktive for innbyggere og tilflyttere. Lokal samfunnsutvikling
forutsetter godt samarbeid mellom offentlige, private og frivillige interesser.
Lokalt skjønn skal vektlegges tungt, lokale forvaltningsorganer skal styrkes, og lovverket skal
fremme rammer for utvikling og etablering av nye arbeidsplasser og vekst i distriktene.
Høyre vil ha lokalsamfunn der avgjørelser tas så nært den det angår, som mulig. For Høyre er
lokal beslutningsrett og privat eiendomsrett viktige verdier for å sikre spredt bosetning og
godt lokaldemokrati. Stortinget og regjeringen skal ikke detaljregulere hverken
arealspørsmål eller bruksspørsmål for næring og innbyggere med mindre det foreligger
dokumenterbare nasjonale eller internasjonale føringer. Høyre ønsker å styrke
lokalsamfunnets makt på bekostning av statens makt, men ikke på bekostning av
enkeltmennesket. Lovlighetskontroll med kommunens virksomhet skal ivareta
enkeltborgerens rettssikkerhet.
Lokalisering av statlige arbeidsplasser og offentlige kompetansemiljøer utenfor de største
byene bør skje hvor slik lokalisering har størst potensial til å bidra til regional utvikling, bygge
opp under utviklingen av attraktive byer og tettsteder og styrke etablerte nærings- og
kompetansemiljøer.
Høyre vil:
 At ny statlig virksomhet som hovedregel skal etableres utenfor Oslo.
 Spre offentlige kompetansearbeidsplasser over hele landet, også utenfor de største
byene.
 Åpne for utbygging i nye vassdrag for å sikre tilgang til ren og fornybar energi.
 Tillate skånsom kraftutbygging i vernede vassdrag uten at det forringer
verneverdiene.
 Opprettholde en differensiert arbeidsgiveravgift.
 Styrke utbyggingen av infrastruktur i distriktene for å gi næringslivet gode
vekstmuligheter.
 Legge til rette for utbygging av digital infrastruktur og utvikling av ny
kommunikasjonsteknologi, som reduserer avstandsulemper i distriktene.
 Gi kommunene større myndighet og lokalt handlingsrom i arealpolitikken.
 Fortsette liberalisering og forenkling av plan- og bygningsloven.
 Styrke eiendomsretten og gi grunneierne økt innflytelse på forvaltning, regulering og
bruk av arealer, også i verneområder.
 Avgrense Fylkesmannens muligheter til å drive skjønnsbasert overprøving av
kommunene.
 Føre en næringsvennlig politikk som gir grunneierne større råderett over egen
eiendom, og som bidrar til verdiskaping og flere jobber.
 Styrke de lokale fjellstyrene og deres oppgaver med naturoppsyn, skjøtsel og
veiledning og utvide ordningen med grunneierstyrt forvaltning av vernede og
foreslått vernede områder.
 Revidere eksisterende verneforskrifter og forvaltningsplaner for å se hvordan
næringslivsperspektivet eventuelt kan inkluderes bedre.
 Styrke regionsentrene.
79
En offensiv storbypolitikk
Høyre vil sette storbyene i stand til å møte befolkningsvekst, klima- og miljøutfordringer og
sosiale utfordringer.
Storbyene har spesielle utfordringer knyttet til befolkningsvekst, sosiale forskjeller og
integrering. Høyre vil føre en offensiv storbypolitikk for å sette byene i stand til å møte disse
utfordringene. Flere arbeidsplasser og gode kollektivtilbud, gode skoler, boliger og
barnehager i byene gir grunnlag for vekst i nabodistriktene.
Høyre vil:
 Føre en politikk som gjør det enkelt å etablere bedrifter og boliger i byene, ved rask
saksbehandling og færre innsigelsesmuligheter.
 La de største kommunene kunne få ansvar for fylkeskommunale oppgaver som veier,
kollektivtransport og videregående skole.
 Etablere kollektivknutepunkter og gode kollektivløsninger i og rundt byene.
 Gjøre de store byene i stand til å håndtere en stor befolkningsøkning og utfordringer
knyttet til sosiale forskjeller, integrering og migrasjon.
 Videreutvikle byområder ved å styrke bysentrene slik at vi får mer gateliv, kultur og
flere arbeidsplasser i kjernen av byene, som vil redusere transportbehov og
klimagassutslipp.
 Stimulere til mindre bilbruk, mer samkjøring og bildelingsordninger for å gi rom til
flere bilfrie gater for gående, syklister, kulturliv og handel.
 Bidra til balansert regional vekst gjennom å legge til rette for at byregionene i Norge
kan håndtere befolkningsveksten på en offensiv og bærekraftig måte.
 Sørge for arealplanlegging, infrastruktur og kollektivbygging ut fra naturlige bo- og
arbeidsmarkedsregioner, for å samordne areal- og planpolitikken bedre enn dagens
kommune- og fylkesgrenser tillater det.
 Videreføre områdesatsingene for å bedre levekårene i områder med omfattende
levekårsutfordringer.
 Stimulere til nærings- og sentrumsutvikling gjennom samarbeid mellom offentlige og
private aktører.
Raskere boligbygging
Høyre vil styrke det norske selveierdemokratiet, som innebærer å bidra til at flere kan eie sin
egen bolig.
Høyre mener det er en sentral oppgave å legge til rette for at flest mulig får muligheten til å
eie sin egen bolig. Økt innflytting til byene og rask prisvekst er en utfordring for unge i
etableringsfasen. Derfor mener Høyre at kommuner, regioner eller stat ikke må legge ekstra
begrensninger på muligheten til å bygge eller kjøpe egen bolig.
Høyre vil forenkle regelverket for å bygge boliger og begrense eller redusere krav og pålegg
som fordyrer prosjektene unødig. Høyre mener det er et mål at flest mulig skal eie sin egen
bolig, og at sosiale ordninger derfor bør utformes slik at de inspirerer til å gå fra å leie til å
eie.
80
Høyre vil:
 Fortsette å forenkle og modernisere regelverk og fjerne unødvendige krav og pålegg i
lover og forskrifter som forsinker boligbyggingen.
 Redusere klageadgangen og forenkle prosedyrene når en byggesak er utformet ut fra
gjeldende regulering.
 Oppmuntre til at kommuner innfører digitale søknadsprosesser for regulering og
bygging der det ikke er gjennomført.
 Sikre gode og målrettede ordninger for bostøtte og målrettede startlån for dem som
trenger det mest.
 Gjennomgå NAVs garantiordning slik at flere kan få et sted å bo.
 Sette en tidsfrist for innsigelser, slik at tidspunkt for oppstart av prosjekter er
forutsigbart for utbyggeren.
 Stimulere til økt boligbygging i byene gjennom at det innføres lokale normer med
andre krav til uteareal og parkering.
 At lover og regler legger til rette for bygging av gode bomiljøer og variert
boligstruktur.
 Legge til rette for at flere kan eie sin egen bolig, for eksempel ved i større grad å ta i
bruk den boligsosiale modellen leie-før-eie over hele landet.
 Sørge for at Husbanken likebehandler offentlige aktører, boligbyggelag og private
aktører som ønsker å benytte ulike varianter av modellen leie-før-eie.
Styrke det lokale selvstyret
Høyre vil fortsette arbeidet med å effektivisere tilsyn, og vil overføre flere oppgaver fra
staten til større kommuner og regioner.
Høyre vil styrke lokaldemokratiet og legge oppgaver og politiske beslutninger så nær
innbyggerne som mulig. Høyre ønsker å styrke lokalsamfunnets makt på bekostning av
statens makt, men ikke på bekostning av enkeltmennesket. Derfor gjennomfører Høyre en
kommunereform som flytter oppgaver, styrker det lokale selvstyret og sørger for at
utdaterte administrative grenser blir erstattet med en kommunestruktur som samsvarer
med oppgavene som skal løses. Med færre og større kommuner vil det være mulig å bygge
sterkere fagmiljøer, levere bedre tjenester og redusere den statlige detaljstyringen
ytterligere. Sterkere kommuner er helt avgjørende for å hindre sentralisering.
Kommuner som slår seg sammen, skal sikres gode overgangsordninger og permanente
løsninger som gjør dem i stand til å tilby gode tjenester for innbyggerne. Høyre mener
Stortinget har et overordnet ansvar for å sikre at Norge har en hensiktsmessig
forvaltningsstruktur, og at det i siste instans må kunne avgjøre størrelsen på og antall
kommuner og regioner.
Høyre mener at det på sikt må vurderes om to forvaltningsnivåer, stat og kommune, er nok i
Norge. Dagens fylkeskommuner er ikke et godt svar på de regionale nærings- og
samfunnsutviklingsutfordringene vi har, men å fjerne det regionale nivået helt er ikke mulig
før en annen kommunestruktur med betydelig større kommuner er etablert. Så lenge Norge
har tre forvaltningsnivåer, må man utnytte dem fornuftig med det utgangspunktet. Høyre er
med på å gjennomføre en regionreform som reduserer antall fylkeskommuner og tydeliggjør 
81
den regionale samfunnsutviklingsrollen fylkene skal ha innenfor noen viktige politikkområder
som ikke kan dekkes av én kommune alene.
Statlige tilsyn gjennom fylkesmenn og statlige etater skal sikre innbyggerne gode tjenester
og lik behandling, og skal kunne foreta legalitetskontroll og etterprøve vedtak for å sikre
likebehandling. Statlige innsigelser skal samordnes gjennom Fylkesmannen.
Høyre vil:
 Sørge for en god gjennomføring av vedtatte kommunesammenslåinger og ta
initiativet til ytterligere sammenslåinger slik at vi fortsetter prosessen mot større
kommuner.
 Overføre flere oppgaver fra staten til kommunene og regionene og gi større
kommuner og regioner mer ansvar.
 Gi kommunene større myndighet og handlingsrom i arealpolitikken.
 La de største kommunene kunne få ansvar for fylkeskommunale oppgaver som veier,
kollektivtransport og videregående skole.
 Fortsette liberaliseringen og forenklingen av plan- og bygningsloven.
 Avgrense Fylkesmannens muligheter til å drive skjønnsbasert overprøving av
kommunene.
 Videreføre arbeidet med å samordne statlige innsigelser, slik at statlige innsigelser
samordnes via Fylkesmannen.
 Dreie fylkesmennenes tilsyn over til mer kontroll av kvaliteten på tjenestene.
 Tilpasse strukturen i statlige etaters regionale inndeling til de nye regionene.
 Avgrense de nye regionenes oppgaver til regional nærings- og samfunnsutvikling og
unngå at de utvikler seg til overkommuner med et voksende og overlappende
byråkrati.
 Legge ned fylkeskommunen.
 Sikre kommunene en inntektsordning basert på effektiv drift og gode
velferdsløsninger, der en andel av verdiskapingen fra lokalt næringsliv kan tilfalle
kommunene.
 At kommuner kan ha forskjellig strandsone- og utmarksforvaltning når naturforhold
og befolkningsstørrelse tilsier det.