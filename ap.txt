4
Arbeiderpartiets mål er frihet, muligheter og trygghet for alle.
Det oppnår vi best i fellesskap.
Arbeiderbevegelsen har kjempet frem et samfunn som sikrer folket tilgang til kunnskap,
velferd og eierskap til landets rike naturressurser. Et velorganisert arbeidsliv og et
samfunn med små sosiale og økonomiske forskjeller har vært avgjørende for nordmenns
sterke tillit til hverandre og til myndighetene.
Nå ser vi at dette er under press. De sosiale og økonomiske forskjellene har økt.
Jobbveksten har stagnert. Arbeidsledigheten har steget. Flere faller utenfor. De
økonomiske utsiktene krever at vi fremover prioriterer tøffere.
Men en viktig del av arbeiderbevegelsens arv er vissheten om at menneskene selv
skaper sin egen historie. Vi skaper vår egen fremtid. Vi skaper vårt eget land.
Dette partiprogrammet legger vekt på å gripe mulighetene som finnes i vår tid.
–
Arbeid er nøkkelen til frihet og selvstendighet for den enkelte. Det er også grunnlaget for
vekst og verdiskaping for landet. Det er forutsetningen for vår velferdsmodell. Alle skal
bidra, fordi alle trengs.
Arbeid er derfor dette partiprogrammets røde tråd.
Den største forskjellen i velstand og velferd går mellom de som har og de som ikke
har arbeid. Derfor er også trygghet for å få arbeid og trygghet når man er i arbeid, det
viktigste for å redusere de sosiale og økonomiske forskjellene mellom folk.
Veksten fremover må finne sted i pakt med de to generasjonskontraktene vi har med
våre etterkommere. Vi har et ansvar for å spare verdier til generasjonene etter oss. Vi
har et ansvar for å sikre at vekst og verdiskaping skjer på en måte som er bærekraftig for
naturen.
Landet vårt er unikt. Vi bor i byer, tettsteder, fjordarmer og åssider. Vi vil ta hele dette
langstrakte og mangfoldige landet i bruk.
Vi har mange naturgitte fortrinn, og havet står i en særklasse. Ikke noe land er i
bedre posisjon til å lede an i utviklingen av havets muligheter enn Norge. Fremover
vil vi prioritere slike strategisk viktige næringsområder, der landet vårt har spesielle
forutsetninger for å lykkes. Det vil styrke oss som teknologi- og industrinasjon. Det vil
skape vekst og arbeidsplasser.
Vår
5
Årene som ligger foran oss, vil teste våre evner til endring. Nye, grønne industrier vil bli
etablert. Teknologi og digitalisering vil bli sentralt på arbeidsplasser i alle sektorer, på
alle nivåer. Det ligger store muligheter i teknologiutviklingen. Pasienter kan få raskere og
bedre hjelp. Våre eldre kan leve frie og selvstendige liv lenger.
Samtidig vil nye krav kunne støte flere ut av arbeidslivet. Arbeidstakerrettigheter kan på
ny komme under press. Personvernet kan bli utfordret.
Vår oppgave er å sikre at alle kan nyte godt av den teknologiske utviklingen, bygge sin
kompetanse og oppleve trygghet for sine rettigheter. Slik vil teknologiutviklingen gi folk
og bedrifter flere muligheter og bidra til vekst og verdiskaping.
–
Det europeiske samarbeidet opplever store spenninger. Den sikkerhetspolitiske
situasjonen er mer uforutsigbar. Ekstreme ideologier er flere steder på fremmarsj.
Arbeiderbevegelsen er internasjonal. Vårt arbeid for frihet, muligheter og trygghet
stanser ikke ved våre landegrenser. En mer rettferdig verden er også en mer stabil
verden. Våre mål for Norge kan best realiseres dersom vi bidrar til å styrke internasjonale
organisasjoner, folkeretten og menneskerettigheter for alle.
Arbeiderpartiet vil kjempe for likestilling og arbeidstakerrettigheter slik at mennesker
i andre deler av verden også får muligheten til å leve frie liv. Det samme gjelder
ytringsfrihet og trosfrihet.
–
Solidaritet handler ikke bare om å ta vare på dem som faller utenfor. Det handler om å ta
vare på hverandre. Alle kan oppleve å stå alene, men hver enkelt av oss står sterkere når
vi står sammen.
I vår tid finnes krefter som spiller grupper ut mot hverandre. Oss mot dem, menn mot
kvinner, by mot land. Å stå utenfor er starten på marginalisering og ekskludering. Det er
starten på å oppleve lite eller ikke noe ansvar for fellesskapet.
Arbeiderbevegelsens historiske innsats har vært å bringe folk sammen. Denne innsatsen
trengs på ny. Vi vil skape et Norge der folk kan være forskjellige, men likeverdige. Vi vil
skape et Norge der alle skal bidra, fordi alle trengs. Alle skal med.
6
De siste fire årene har vært preget av økende arbeidsledighet. Den
økonomiske veksten har vært lav. Forskjellene har økt. Innfasingen av
oljepenger har ligget langt over anbefalt nivå.
I årene fremover vil det økonomiske handlingsrommet bli trangere. Utgiftene til
alderspensjon vil øke fordi vi blir flere eldre. Befolkningsvekst vil gi større utgifter i
kommunene og helseforetakene. Arbeiderpartiet mener de siste fire års innfasingstakt av
oljeinntekter ikke kan fortsette, og at handlingsrommet må brukes til å bygge landet, ikke
til skattekutt.
Selv om norsk olje- og gassproduksjon vil være svært viktig for norsk næringsliv i mange
år fremover, ser vi et taktskifte i investeringer i næringen. Dette gir ringvirkninger i store
deler av norsk økonomi, gjennom redusert etterspørsel rettet inn mot fastlandet og
lavere tilførsel av oljeinntekter til Statens pensjonsfond utland (SPU). Vi vil sørge for at
SPU forvaltes på en bærekraftig måte, og at oljepengebruken over statsbudsjettene er
ansvarlig over tid.
Arbeid er vår viktigste ressurs. Vår evne til å finansiere fremtidens velferdsstat avhenger
av hvor godt vi lykkes med å inkludere alle i arbeidslivet. Alle som kan jobbe, skal jobbe.
God fordeling er et viktig konkurransefortrinn for Norge. Koordinert lønnsdannelse,
skatt og overføringer og offentlige tjenester som utdanning og helsetjenester bidrar til
omfordeling, mindre forskjeller, større sosial mobilitet og større muligheter for flere.
Arbeiderpartiet vil ha en effektiv offentlig sektor. Veksten i offentlig sektor skal skje
i produksjonen av tjenester, ikke i byråkrati. Arbeiderpartiet vil bremse seneste års
byråkrativekst. Byråkratiserende reformer skal stanses eller avvikles. Vi trenger
et taktskifte i digitaliseringen av offentlig sektor. Vi vil intensivere satsingen på
digitalisering av offentlige tjenester. Bruken av målstyring i offentlig sektor skal
begrenses. Færre mål og mindre rapporteringsbyrde skal gi offentlig ansatte mer tid til å
gjennomføre faktiske arbeidsoppgaver.
Gjennomføringsgraden av Arbeiderpartiets program for 2017–2021 vil avhenge av
rammene gitt av den økonomiske utviklingen.
ARBEIDERPARTIET VIL:
• Bruke finanspolitikken aktivt for å bekjempe arbeidsledighet og økte forskjeller
• Følge handlingsregelen for en forsvarlig innfasing av oljepenger
• Sikre markedsadgang gjennom EØS-avtalen og arbeide opp mot EUs organer for
å trygge norske bedrifters muligheter til å konkurrere på lik linje i det europeiske
markedet
SKATT OG AVGIFT
Arbeiderpartiet vil ha et skatte- og avgiftssystem som stimulerer til arbeid og
verdiskaping, styrker norske bedrifter og bidrar til rettferdig fordeling og et bedre miljø.
Vi må ha et skattenivå som gjør det mulig å finansiere gode velferdstjenester og andre
oppgaver vi best løser i fellesskap. Velferdsstaten er et spleiselag. Å betale skatt etter
evne er et av de viktigste bidragene vi kan gi for å sikre velferd og muligheter for alle.
Det politiske flertallet på Stortinget har i den siste stortingsperioden økt
budsjettunderskuddet kraftig. Utgiftsveksten har vært høy samtidig som inntektene er
redusert gjennom skattekutt. Som et resultat er veksten i bruk av oljepenger på et nivå
som ikke kan opprettholdes over tid.
Skattekuttene i perioden 2014–2017 har i all hovedsak kommet de mest velstående i
Økonomi og finans 
7
Norge til gode. Kuttene har ikke gitt resultater i form av flere arbeidsplasser og økonomisk
vekst, men mest av alt bidratt til å øke forskjellene mellom mennesker.
Arbeiderpartiet vil snu denne utviklingen. Det er behov for en mer bærekraftig
finanspolitikk og en skatte- og avgiftspolitikk som gir bedre fordeling og økt
sysselsetting. Vi går for stortingsperioden 2017–2021 til valg på en skatteprofil og et
samlet skatte- og avgiftsnivå i tråd med vårt forslag til statsbudsjett for 2017 og fullføring
av skattereformen for bedriftsbeskatning fra 2016.
Denne skatteprofilen innebærer at vanlige lønnsinntekter beskattes om lag som i dag
eller lavere, mens formue og høye inntekter får økt beskatning. Avgiftssystemet skal
brukes aktivt for å stimulere til miljøvennlige valg og bedre folkehelse.
Skatteforliket fra 2016 skal gjøre det mer lønnsomt å investere i norske arbeidsplasser.
Dette innebærer at selskapsskattesatsen skal reduseres ytterligere samtidig som
utbytteskatten økes, skattehull tettes og mulighetene for å flytte inntekt utelukkende for
å slippe skatt skjerpes.
Vi vil intensivere kampen mot svart økonomi. Mange internasjonale selskaper med
virksomhet i Norge betaler i dag lite skatt. Arbeiderpartiet vil i samarbeid med andre land
få på plass regler som øker skatteinntektene fra disse selskapene.
Arbeiderpartiet vil ha en effektiv offentlig sektor. Veksten i offentlig sektor skal skje i
produksjonen av tjenester, ikke i statsbyråkratiet. Arbeiderpartiet vil bremse seneste års
byråkrativekst. Et taktskifte i digitaliseringen av offentlig sektor er avgjørende for en mer
effektiv offentlig sektor.
ARBEIDERPARTIET VIL:
• Føre en forutsigbar og ansvarlig skattepolitikk som gir økt sysselsetting, mer
rettferdig fordeling og bedre langsiktig bærekraft for velferdsstaten
• Fullføre skatteforliket fra 2016 for å styrke konkurransekraften til norske bedrifter
• Stimulere til rettferdig fordeling og sysselsetting ved å sørge for at vanlige
lønnsinntekter beskattes som i dag eller lavere i tråd med vårt alternative budsjett
for 2017
• Styrke bruken av klima- og miljøavgifter slik at forurenser betaler
• Sørge for økte skatteinntekter fra internasjonale selskaper med virksomhet i
Norge i samarbeid med andre land
• Redusere mulighetene for kunstig inntektsskifting gjennom rask oppfølging av
OECDs BEPS-anbefalinger og tiltak for økt finansiell åpenhet
• Intensivere arbeidet mot svart økonomi
• Bremse byråkrativeksten og gjennomføre et taktskifte i digitaliseringen av
offentlig sektor
KAPITALFLUKT OG SVART ØKONOMI
For at skattesystemet skal fungere, må det ha legitimitet. Skattebelastningen skal være
rettferdig, og folk skal oppleve at de får noe igjen for skattepengene sine. Viljen til å
betale riktig skatt er større dersom en vet at alle andre også gjør det. Det bør derfor være
åpenhet, innsynsmuligheter og demokratisk debatt om skatt og kapitalflyt.
Arbeiderpartiet har lenge hatt kampen mot skatteunndragelser høyt på agendaen. Vi
har de siste årene fått flertall for våre forslag om et offentlig eierskapsregister for å
sikre åpenhet om eierskap i norske selskaper, og utvidet land-for-land-rapportering,
slik at norske selskaper må rapportere sine inntekter hos datterselskaper registrert i
skatteparadiser. Dette arbeidet må følges opp i neste fireårsperiode.
8
ARBEIDERPARTIET VIL:
• Øke ressursene til Økokrim og Skatteetaten for å avdekke økonomisk kriminalitet
• Sikre at multinasjonale selskaper med økonomisk aktivitet i Norge skatter til
Norge
• Følge opp skatteforlikets forslag for økt åpenhet og for å motvirke
skatteunndragelser
• Gjennomgå lovverket for å sikre at det står seg i møte med kunstige
skattearrangementer
REGULERING AV FINANSMARKEDENE
Den internasjonale finanskrisen i 2008 bekreftet at markedet ikke kan overlates til seg
selv. Det er nødvendig med politisk styring av finansmarkedene gjennom reguleringer
som kan forebygge kriser og sikre tillit, demokratisk innsyn og forbrukerinteresser.
ARBEIDERPARTIET VIL:
• Gjennomføre nødvendige tiltak for å sikre et stabilt og velfungerende
finansmarked
• Sikre en ansvarlig utlånspraksis fra finansinstitusjoner i Norge og begrense
muligheten for privatpersoner til å pådra seg uhåndterlig, usikret gjeld
STATENS PENSJONSFOND
For å trygge folks pensjoner skal forvaltningen av Statens pensjonsfond utland
fortsatt skje med sikte på å oppnå høyest mulig avkastning innenfor moderat risiko
og de etiske retningslinjene. Fondet skal være blant de ledende i verden i arbeidet for
menneskerettigheter, arbeidstakerrettigheter og bedre klima.
ARBEIDERPARTIET VIL:
• Videreutvikle investeringsstrategien for Statens pensjonsfond utland med sikte
på høyest mulig avkastning innenfor moderat risiko og de etiske retningslinjene
• Gjennomgå fondets retningslinjer for investeringer i skatteparadiser
9
10
11
FEM VIKTIGSTE SATSINGER
Skape nye arbeidsplasser
Vi vil skape gode rammebetingelser for næringsliv og nye
arbeidsplasser. En ansvarlig økonomisk politikk og trepartssamarbeidet
mellom arbeidstakerorganisasjoner, arbeidsgiverorganisasjoner
og myndigheter er grunnlaget for å lykkes med at det blir skapt nye
arbeidsplasser. Næringslivet trenger også forutsigbare og gode
rammebetingelser. Vi vil særlig satse på strategisk viktige næringer der
(i) vekst- og verdiskapingspotensialet er stort, (ii) vi har naturgitte eller
kompetansemessige fortrinn og (iii) det er store samspillseffekter med
teknologi og kompetanse på tvers av næringer.
Kompetansereform for arbeidslivet
Få samfunn i verden stiller så høye krav til kompetanse som vårt. Få samfunn
har så gode forutsetninger for å ta i bruk og bygge videre på kompetanse
som vi. Investering i kompetanse og ferdigheter blir særlig viktig i møte med
digitalisering og automatisering i alle deler av arbeidslivet. Arbeiderpartiet
vil, sammen med partene i arbeidslivet, gjennomføre en kompetansereform.
Den vil gi den enkelte tydeligere rettigheter, bedriftene og virksomheter
flere muligheter og bringe utdanningsinstitusjonene tettere på arbeidslivet.
Kompetansereformen skal gi økt konkurransekraft for bedriftene og
virksomhetene og mestring og muligheter for den enkelte arbeidstaker.
Et trygt arbeidsliv
Alle har krav på en trygg arbeidshverdag. Trygge arbeidsfolk gir også norske
bedrifter og næringsliv et konkurransefortrinn. Denne tryggheten er nå
truet i deler av arbeidslivet. Vi vil fornye og forsterke arbeidsmiljøloven
sammen med partene i arbeidslivet og sikre at faste, hele stillinger
forblir hovedregelen i vårt arbeidsliv. Norge har handlefrihet til å rydde
opp i en lang rekke kritiske forhold i arbeidslivet for å bekjempe sosial
dumping og forsikre oss om at norske lønns- og arbeidsvilkår gjelder.
Arbeiderpartiet er garantisten for at vi i Norge bekjemper sosial dumping og
arbeidslivskriminalitet.
Få unge inn i arbeid
Stadig flere unge faller utenfor arbeidslivet. Vi vil ha et arbeidsmarked med
plass til alle, og vi vil reformere ordningene med arbeidsavklaringspenger og
uføretrygd. Unge som mottar trygd, og som kan jobbe noe, skal møtes med
en forventning om å delta og en jobbgaranti som sikrer reell mulighet til å
kombinere trygd og arbeid.
Slå ring om det statlige eierskapet
Staten skal være en eier i strategisk viktige deler av norsk næringsliv. Det
sikrer fellesskapet eierskap til infrastruktur og naturressurser og gjør at
viktige kompetansemiljøer forblir i Norge. Arbeiderpartiet sier derfor et klart
nei til å redusere det statlige eierskapet.
Arbeid
DEL 1 - VÅRE HOVEDSAKER
12
For Arbeiderpartiet er arbeid til alle jobb nummer én. Trygghet for å få jobb
og trygghet når man er i jobb, gir trygghet og frihet for den enkelte, bedre
inkludering i samfunnet, økt likestilling og inntekter til fellesskapet. Vi vil
styrke det organiserte, anstendige arbeidslivet, slik at vanlige arbeidsfolk
får bedre kår.
Norge skal ha Europas laveste arbeidsledighet, best fungerende arbeidsmarked og
dermed være et av de beste landene i verden å drive næringsvirksomhet i. Vi vil
legge til rette for at flere arbeidsplasser blir skapt. En ansvarlig økonomisk politikk og
trepartssamarbeidet mellom arbeidstakerorganisasjoner, arbeidsgiverorganisasjoner
og myndigheter er grunnlaget for å lykkes. Vår rike tilgang på naturressurser og en
befolkning med høy kompetanse har vært og skal fortsette å være våre viktigste
konkurransefortrinn. Norsk velferd er avhengig av produktivitet og verdiskaping i
verdenstoppen.
Skal vi klare å øke verdiskapingen, trenger vi både de etablerte, store lokomotivene
og de innovative, risikovillige oppstartsbedriftene. Det skal være mulig å drive
næringsvirksomhet og skape vekst i hele landet.
Statlige arbeidsplasser skal bidra til at hele landet blir tatt i bruk. Arbeiderpartiet vil ha en
aktiv politikk for å bedre kvaliteten i tjenestene, øke konkurransekraften og utvikle sterke
regionale arbeidsmarkeder.
Les mer om vår politikk for å skape nye arbeidsplasser i del 2.
DIGITALISERING
Digitalisering skaper nye, store muligheter for norsk næringsliv. Industri kan flyttes hjem,
og nye teknologiselskaper kan vokse frem. Ukritisk og kortsiktig utrulling av ny teknologi
kan utfordre samfunns- og arbeidslivsmodellen vår. Politikken har en viktig rolle og et
ansvar for å sørge for at teknologien tas i bruk på en måte som skaper gode samfunn for
alle. For å gripe mulighetene må bedrifter, forskningsmiljøer, utdanningsinstitusjoner og
staten jobbe tettere sammen.
Vi trenger et taktskifte i digitaliseringen av offentlig sektor. Det vil føre til bedre og
mer individuelt tilpassede tjenester til innbyggerne og sikre bedre ressursutnyttelse
i det offentlige. Det er et mål at dette skal skape grunnlag både for teknologiske
eksportbedrifter og for at nye tjenester kan utvikles gjennom tilgjengeliggjøring av data
og funksjonalitet.
God digital infrastruktur er like viktig som veier, jernbane og annen grunnleggende
infrastruktur. Også denne delen av samfunnets grunnmur må bygges opp i hele landet.
Den kritiske digitale infrastrukturen må beskyttes.
En digital fremtid må inkludere alle. Videre vil det handle om kompetanse og ferdigheter
til å ta teknologien i bruk. Første forutsetning er tilstrekkelig infrastruktur. Innbyggere
og næringsliv i hele landet må ha tilgang til høykapasitets nettilgang, og Norge bør være
ledende i Europa. Det er et statlig ansvar å legge til rette for dette.
Den raske utviklingen av teknologi, store datamengder og kunstig intelligens åpner for
at maskiner i stadig større grad kan utføre oppgaver som mennesker til nå har vært alene
om. Denne fjerde industrielle revolusjonen vil kreve stor omstilling av både samfunn,
arbeidsliv, næringsliv og offentlig sektor. Norge har særlig gode forutsetninger for å
ta en ledende posisjon internasjonalt innen lagring av data. Fornybar og rimelig strøm,
kaldt klima og stabilt styresett gjør oss spesielt attraktive, og er fordeler vi må utnytte.
Vi vil legge til rette for denne utviklingen og sørge for at Norge er offensive og inntar en
ledende rolle innen teknologiutvikling, kompetansebygging og innovativ nyskapning, slik
at teknologiskiftet kommer fellesskapet til gode i form av nye fremtidige arbeidsplasser
og verdiskaping. Dette krever et tett samarbeid mellom politikere, næringsliv og
forskning, både nasjonalt og internasjonalt.
13
ARBEIDERPARTIET VIL:
Digitalisering av offentlig sektor:
• Legge til rette for digitalisering i stat og kommune for å sikre bedre tjenester
• Styrke den teknologiske kompetansen i sentrale beslutningsposisjoner, slik at
regjeringen har et bedre grunnlag for sine beslutninger som omfatter bruk og
utvikling av teknologiske løsninger
• Benytte stordata til bedre offentlige tjenester og næringsutvikling, innenfor
personvernets grenser
• Ha hovedprinsipp om åpne applikasjonsgrensesnitt (API-er) for både
funksjonalitet og data i forbindelse med digitalisering av offentlige tjenester
• Utarbeide en strategi for datasenterindustri i samarbeid mellom stat og kommune
Næringsutvikling gjennom digitalisering:
• Utarbeide en strategi for hvordan norsk næringsliv benytter digitale muligheter
for å styrke sin konkurransekraft, og sikre oppfølging av Norges digitale tilstand i
samarbeid med ledende bedrifter og kompetansemiljøer
• Etablere et nasjonalt prosjekt for utvikling av kunstig intelligens og ubemannet
teknologi
• Sørge for at vi har høy teknologisk kompetanse i befolkningen og dermed lav
terskel for å ta nye løsninger i bruk, blant annet gjennom en kompetansereform
• Bedre tilgangen på teknologisk spisskompetanse i Norge, gjennom blant annet
økt rekruttering, flere studieplasser og styrkede kunnskapsmiljøer
• Lage en trepartsstrategi for digitalisering av industri og næringsliv, og etablere et
program for digitalisering i industrien
• Opprette Digital 21 for bedre samarbeid mellom industri, forskning og
myndigheter etter modell av de allerede igangsatte “21-satsingene”
• Sikre at selskaper i delingsøkonomien bidrar til fellesskapet på lik linje med
tradisjonelle næringer
Digital infrastruktur:
• Alle skal ha tilgang til grunnleggende digital infrastruktur
• Skape nye statlige arbeidsplasser over hele landet ved hjelp av mulighetene i
digital kommunikasjon
• Ha en digital infrastrukturplan for å sikre høykapasitets internettilgang der det
ikke er grunnlag for kommersiell utvikling, samt for å vurdere hvordan fremtidens
teknologiløsninger kan påvirke behovet for infrastrukturutbygging
• Legge til rette for investeringer i grønne datasentra
• Legge til rette for at det kan etableres økt fiberkapasitet til utlandet
KOMPETANSEREFORM FOR ARBEIDSLIVET
Automatisering og digitalisering vil endre arbeidslivet fundamentalt og kreve at vi jobber
på andre måter enn før. Dette er godt nytt for Norges konkurranseevne. Få land i verden
har en så kompetent arbeidsstyrke som Norge.
Samtidig betyr dette at flere må mestre ny teknologi. Flere vil bytte jobb oftere. Det
forsterker det politiske ansvaret for at alle får mulighet til å lære seg det de trenger for å
mestre jobben eller en ny jobb, og for å kunne stå et langt liv i krevende arbeid. Derfor vil
Arbeiderpartiet sammen med partene i arbeidslivet sette i gang en kompetansereform for
arbeidslivet.
ARBEIDERPARTIET VIL:
Sammen med partene i arbeidslivet:
• Sikre at det arbeides langsiktig med å dekke kompetansebehovet i arbeidslivet,
både dagens og fremtidens 
14
• Utvikle «Arbeidslivets kompetansesavtale» for å styrke den enkelte arbeidstakers
kunnskap og mestring
• Opprette bedrifts- og arbeidsnære programmer for læring i virksomheter og
bransjer
• Sikre at arbeidstakere gjennom avtaler i arbeidslivet opparbeider seg rett til etterog
videreutdanning
• Opprette nettverk for læring og utveksling på tvers av bransjer og sektorer
• Bidra til finansiering av etter- og videreutdanning som vil forbedre den enkeltes
utsikter til jobb
• Styrke karriereveiledningstjenesten i Norge
• Styrke kontakten mellom utdanningsinstitusjonene og arbeidslivet for å kunne
utnytte arbeidslivet som læringsarena bedre, samt sikre kunnskap om og gode
holdninger til entreprenørskap allerede i skolen
• Bidra til at utdanningsinstitusjonene legger bedre til rette for deltidsstudier
Sammen med utdanningsinstitusjonene:
• Styrke yrkesfagene og det tradisjonelle utdanningsløpet
• Sørge for at fag- og yrkesopplæringen, fagskolene, høyskolene og universitetene
i fellesskap tilbyr relevante programmer som kan heve kunnskap og ferdigheter i
arbeidslivet
• Sørge for at voksenopplæringsorganisasjonene skal ha en sentral rolle i å gi
voksne kompetansepåfyll gjennom livet
• Kartlegge fremtidige kompetansebehov nasjonalt og regionalt for bedre å tilpasse
etter- og videreutdanningstilbudet til behovene i arbeidslivet, samt kartlegge
behovene til folk som er i arbeid
ET TRYGT ARBEIDSLIV
Sosial dumping
Viktigst for å motvirke sosial dumping og arbeidslivskriminalitet er å styrke det
organiserte arbeidslivet. Sterke og representative organisasjoner på både arbeidsgiverog
arbeidstakersiden er en forutsetning for jevnbyrdighet, trygghet, frihet og
medbestemmelse for alle, uavhengig av arbeid og utdanning.
Sosial dumping og arbeidslivskriminalitet må bekjempes effektivt og kraftfullt, blant
annet gjennom å styrke myndighetenes kontrollinnsats, og ved å intensivere arbeidet for
å redusere skader og dødsfall. De mest effektive redskapene vi har, som allmenngjøring
av tariffavtaler, må gjøres enklere å ta i bruk.
ARBEIDERPARTIET VIL:
Bekjempe sosial dumping
• Utforme en ny handlingsplan for å bekjempe sosial dumping,
arbeidslivskriminalitet og svart arbeid, med sikte på å gjenopprette balansen i
trepartssamarbeidet og styrke organisasjonsgraden i norsk arbeidsliv
• Presisere at arbeidsmiljølovens formål også er å legge grunnlag for et seriøst og
organisert arbeidsliv
• Videreutvikle bransjeprogrammer mellom partene i arbeidslivet og staten mot
sosial dumping og arbeidslivskriminalitet
• Styrke det lovfestede varslingsvernet
• Starte et arbeid med sikte på at sentrale ILO-konvensjoner skal tas inn i
menneskerettsloven
• Ta initiativ til å utvikle norsk og internasjonalt regelverk for å sikre at de ansatte i
tungtransporten får forsvarlige og verdige arbeidsforhold
15
Nye krav for å sikre lønns- og arbeidsvilkår:
• Stille krav om lærlinger, egne ansatte, maksgrense på antall kontraktsledd,
fagarbeidere og ryddige lønns- og arbeidsvilkår ved offentlige anbud, og sørge
for at slike krav blir etterlevd
• Gjennomgå regelverket for inn- og utleie av arbeidskraft slik at det støtter opp
om et trygt og godt arbeidsliv med faste ansettelser, og sørge for at tilsynene
kan håndheve regelverket og følge opp brudd på en effektiv måte. Regulere
bemanningsbransjen strengere og sørge for at regelverket blir fulgt
• Styrke allmenngjøringsordningen og gjøre det enklere å ta den i bruk, blant annet
ved å forenkle dokumentasjonskravet.
• Utvide solidaransvar til også å omfatte bestiller, og utvide ansvarets lengde til
seks måneder
• Sikre arbeidstakernes behov for vern, medvirkning og grunnleggende
bedriftsdemokratiske prinsipper i ulike eierkonstruksjoner, og sørge for at HMSansvar
blir tydeligere plassert og ivaretatt i ulike eierkonstellasjoner
• Sørge for at særlig sårbare grupper som unge, midlertidig ansatte og utenlandske
arbeidere får tilstrekkelig opplæring i språk, arbeids- og sikkerhetskultur, og
sammen med partene utforme tiltak som kan gi arbeids- og tjenesteinnvandrere
grunnleggende kunnskaper om den norske arbeidslivsmodellen og om norsk
fagbevegelse
• Utrede muligheten for å stille krav om norske lønns- og arbeidsvilkår i norske
farvann og på norsk sokkel. Ved gjennomslag for slike krav vil vi sammen med
partene diskutere ordninger og lovverk for å implementere norske lønns- og
arbeidsvilkår i norske farvann og på norsk sokkel
Tilsyn og kriminalitetsbekjempelse:
• Etablere flere tverrfaglige sentre mot arbeidslivskriminalitet, med mål om sentre i
hvert politidistrikt
• Gi Arbeidstilsynet og Petroleumstilsynet mer ressurser og bedre virkemidler, og
øke deres samarbeid med andre offentlige etater
• Bidra til at politiet, Arbeidstilsynet, Skatteetaten og NAV gjennomfører flere
uanmeldte tilsyn i spesielt utsatte bransjer
Øke organisasjonsgraden:
• Doble fagforeningsfradraget
• Gjennomføre tiltak for å øke organisasjonsgraden i arbeidslivet
• Verne om og videreutvikle den norske arbeidslivsmodellen gjennom et sterkt og
forpliktende trepartssamarbeid
Arbeidsmiljøloven
Arbeidsmiljøloven er en av våre viktigste lover og en av bærebjelkene i den norske
modellen. Den gir arbeidstakerne vern og rettigheter, og sammen med avtalene mellom
partene i arbeidslivet inneholder loven de viktigste spillereglene for arbeidslivet.
Siden loven ble til, har den blitt endret flere ganger. Nå står vi overfor nye, store endringer
i arbeidslivet, og loven må justeres for å ivareta partenes rettigheter og plikter. Blant
annet har vi fått inn nye aktører som utfordrer intensjonen og grunnprinsippene som
ligger til grunn for den norske arbeidslivsmodellen. Loven må forsterkes og fornyes
for å møte disse endringene. Arbeidsmiljølovens bestemmelser må ha en innretning
som gjør at den bidrar til å styrke det organiserte arbeidslivet. Hovedregelen i norsk
arbeidsliv skal være faste, hele stillinger. Det skal være en balanse mellom arbeidsliv og
familieliv, rettigheter for den enkelte arbeidstaker skal ivaretas, og nye ansettelsesforhold
skal reguleres på en skikkelig måte. Arbeiderpartiet vil bevare søndagen som en
annerledesdag og sikre søndagen som en fridag for flest mulig.
16
ARBEIDERPARTIET VIL:
Raskt gjennomføre følgende endringer ved et regjeringsskifte:
• Fjerne den generelle adgangen til midlertidige ansettelser
• Fjerne muligheten for å ta i bruk nulltimerskontrakter og arbeidskontrakter uten
lønn mellom oppdrag.
Gjennomføre følgende endringer i løpet av stortingsperioden:
• I samarbeid med partene i arbeidslivet: Definere «arbeidstaker» og
«arbeidsgiver» i lovverket nærmere slik at det blir vanskeligere å omgå
arbeidsgiveransvaret eller frata ansatte rettigheter
• Endre arbeidsmiljøloven slik at avtaler med tillitsvalgte om tidsbegrenset innleie
og avvik fra arbeidsmiljølovens alminnelige arbeidstidsbestemmelser bare kan
inngås der det er hjemlet i landsdekkende overenskomst
• Endre arbeidsmiljølovens virkeområde for regulering og tilsyn med
petroleumsaktivitet, slik at aktivitet utført fra fartøy i tilknytning til
petroleumsvirksomhet omfattes og reguleres av norsk lov
• Styrke retten til heltid og styrke fortrinnsretten til økt stilling
• Innføre kollektiv søksmålsrett i saker der det er spørsmål om ulovlig innleie av
arbeidskraft
• Inkludere arbeidet mot seksuell trakassering i arbeidsmiljøloven
INKLUDERING I ARBEIDSLIVET
Arbeiderpartiet mener at for mange i dag faller utenfor arbeidslivet. Det gjelder blant
annet mange seniorer, personer med nedsatt funksjonsevne og syke som har mye å bidra
med. I enkelte innvandrergrupper er det også en altfor høy andel som ikke er i jobb. Vi vil
gjøre det lettere å delta. Vi vil gjøre det mer lønnsomt for personer som lever på trygd, å
delta noe i arbeidslivet. Det skal stilles krav til aktivitet for sosialhjelpsmottakere.
ARBEIDERPARTIET VIL:
• Bringe flere som sliter med å få fast arbeid, inn i arbeidslivet, blant annet gjennom
ulike lønnstilskuddsordninger og oppfølgings- og kompetansehevende tiltak
• Styrke tilskudd til opplæring i virksomheter
• Avdekke og endre praksis, strukturer og lovgivning som hindrer seniorer i å delta i
samfunnet slik de ønsker
• Benytte sterkere virkemidler for å gi flere mennesker med funksjonshemninger
innpass i arbeidslivet
• Beholde VTA-ordningen som en del av den statlige arbeidsmarkedspolitikken og
øke antall plasser
• Gjennomgå ordningene for yrkesskader for norske arbeidstakere, og innføre
en ordning som sikrer at utenlandske arbeidstakere ikke blir stående helt uten
forsikringsdekning ved arbeidsskader i Norge
• Sørge for universell utforming og tilgjengelighet for alle, og heve kompetansen på
universell utforming i offentlig planlegging og utbygging og offentlige innkjøp
• Legge til rette for bedre tilgang til hjelpemidler for å kunne delta i arbeid over hele
landet
• Videreutvikle avtalen om et inkluderende arbeidsliv sammen med arbeidslivets
parter
• Opprettholde arbeidstakernes rettigheter i sykelønnsordningen
Ny aktivitetsreform for unge
Andelen unge som ikke er i arbeid, har ikke vært så høy på over ti år, og antallet unge
uføre øker. Ordningen med arbeidsavklaringspenger fungerer ikke godt nok, og for
mange som har noe arbeidsevne, blir likevel 100 prosent uføre. Manglende fullføring av
videregående opplæring er en viktig del av problemstillingen. 
17
Det er derfor behov for økt bruk av gradering i de helserelaterte ytelsene, styrket
AAP og en reell mulighet for arbeid når man har gradert uføretrygd. Vi vil innføre en
aktivitetsreform for å hindre at unge faller utenfor arbeidslivet, og gi flere den sjansen de
trenger for å komme ut i arbeid, delta i arbeidslivets fellesskap og få en egen inntekt å
leve av.
REFORMEN VIL BESTÅ AV:
• Bedre planlegging, oppfølging og gjennomføring av ordningen med
arbeidsavklaringspenger slik at flere kommer tilbake i arbeid
• Økt bruk av gradert uføretrygd
• At personer med gradert uføretrygd skal få brukt sin arbeidskapasitet. NAV får et
overordnet ansvar for å sikre at det finnes jobber tilpasset denne gruppen både
i offentlig og privat sektor. Kommunene får i tillegg en plikt til å sikre at denne
gruppen får jobb. Kommunenes merkostnader til ordningen skal dekkes inn.
Ordningen innføres for personer født i eller etter 1990
Aktiv arbeidslivspolitikk
Endringstakten i samfunnet øker og vil bidra til raskere og mer omfattende omstillinger i
arbeidslivet. Globalisering, teknologisk utvikling, klimapolitikk og lavere oljeinvesteringer
er eksempler på drivkrefter. Raskere omstillinger i arbeidslivet kan medføre at
arbeidstakerne må skifte jobb hyppigere og oppdatere kompetansen sin oftere enn
før. Befolkningsveksten fremover, herunder en utvikling med flere eldre og flere
innvandrere, bidrar til økt behov for tjenester gjennom NAV, kommunene og andre deler
av velferdsstaten.
NAV sin viktigste oppgave er å gi den enkelte mulighet til å stå i arbeid og benytte sin
kompetanse på best mulig måte. Derfor er vi avhengig av en tjeneste med mulighet og
evne til å bedre se den enkelte.
En stor del av befolkningen som er avhengig av helserelaterte trygdeytelser, står helt eller
delvis utenfor arbeidsmarkedet. Et viktig utviklingstrekk i Norge og flere europeiske land
er at stadig flere av disse sliter med psykiske lidelser. For mange vil sykemelding bidra til
at de psykiske lidelsene blir forsterket. Derfor vil vi bidra til økt oppfølging av personer
som sliter psykisk når de er i arbeid.
For å lykkes i møtet med disse utfordringene må arbeidsrettingen av NAV fortsette
og forsterkes gjennom økt kompetanse, digitalisering og selvbetjening, for å gi
bedre brukeroppfølging. Det er avgjørende med et bedre samarbeid mellom NAV og
helsesektoren, og mellom NAV og utdanningssektoren. Opptrening og forberedelse
til arbeid kan være verdifulle bidrag i behandling av for eksempel psykiske lidelser.
Utdanning kan for mange ungdommer være et riktigere svar enn arbeidsavklaringspenger
eller tiltak. Å stille krav til arbeid vil få flere ut i jobb.
En styrking av arbeidslivskompetansen i NAV krever at NAV-kontorene kjenner det
lokale arbeidsmarkedet, og at de samarbeider tett med lokale bedrifter og attførings- og
vekstbedrifter. Bruk av det ordinære arbeidsmarkedet, i kombinasjon med ulike former
for oppfølging og ulike grader av lønnstilskudd, bør være det viktigste virkemiddelet.
Arbeidsrettede tiltak skal være tilpasset og kompetansebyggende for den enkelte.
ARBEIDERPARTIET VIL:
• Styrke NAV sin rolle som arbeidsformidler og tilrettelegger for arbeidsgivere
og arbeidstakere gjennom brukervennlige digitale verktøy og kompetente og
løsningsorienterte medarbeidere
• Styrke NAVs arbeidslivskompetanse, herunder karriereveiledning og formidling av
arbeidskraft
• Gi økt handlefrihet til ansatte i NAV slik at de kan lage individuelle planer for
tilbakeføring til arbeidslivet basert på brukerens forutsetninger
18
• At NAV skal gis mulighet til å gjennomføre flere arbeidsmarkedstiltak i egen
regi, samtidig som attføringsbedrifter og andre ikke-kommersielle bedrifter
skal være de dominerende leverandørene av tjenester til personer med nedsatt
arbeidsevne. Både NAV og tiltaksarrangører bør i sterkere grad benytte ordinære
arbeidsplasser (i kombinasjon med lønnstilskudd og oppfølging etter behov), da
dette viser seg å ha best resultat
• Sikre mangfold og kvalitet i vekst- og attføringsbransjen gjennom godt samarbeid
mellom bransjen og NAV
• At arbeidsledige under 30 år med påbegynt videregående opplæring skal få
muligheten til å fullføre mens de mottar dagpenger
• At arbeidsledige kandidater til fagprøve etter opplæringsloven må kunne ha
rett til å beholde dagpengene også når kurs er på dagtid og det er en del av den
arbeidslediges aktivitetsplan
• Ha tettere oppfølging av unge arbeidsledige i NAV (NAV Ung), og aktivt styrke
ungdomsgarantiene i dette arbeidet
• Benytte utdanning som arbeidsrettet tiltak i større grad
• Styrke de regionale karrieresentrene som supplement til NAV
• Forsterke samarbeidet mellom NAV og helseinstitusjonene og mellom NAV og
utdanningsområdet
• Forbedre tjenestene til brukerne gjennom mer bruk av selvbetjening og
digitaliserte løsninger. Dette vil også kunne frigjøre ressurser til å hjelpe de
brukerne som har størst behov for personlig oppfølging
• Arbeide for at all ungdom under 25 år skal ha rett til jobb, utdanning eller
kompetansegivende opplæring innen en arbeidsledighetsperiode på 3 måneder
STYRING, LEDELSE OG SAMARBEID I VELFERDSSTATEN
Det er viktig å sikre et godt offentlig helsetilbud for alle. De ansattes kompetanse,
profesjonalitet og motivasjon er den viktigste ressursen i utviklingen av
velferdstjenestene. Ansattes fagkompetanse og medvirkning må i større grad tas med i
utviklingen av tjenestetilbudet, i tillegg til medvirkning fra brukerne. På kjerneområder
som helse, skole og eldreomsorg skal det være gode offentlige tilbud som omfatter alle.
Hvordan vi organiserer dette tilbudet, avhenger av hva som er best for innbyggerne.
Grunnleggende velferdstjenester skal ikke privatiseres eller kommersialiseres.
ARBEIDERPARTIET VIL:
• Bedre den politiske styringen av våre felles tjenester og i større grad styre
gjennom overordnede mål
• At helhetsansvaret for tjenestene skal være offentlig, og at innkjøp fra det private
må styres av det offentlige. Det må stilles krav til lønns- og pensjonsvilkår hos
private tjenesteleverandører
• At det stilles like krav til private og offentlige når det gjelder kvalitet og innhold
• Legge til rette for at ideelle aktører kan spille en større rolle som leverandør av
tjenester til det offentlige
• Bidra til bedre utvikling av offentlig sektor gjennom bedre involvering av de
ansatte
• Samarbeide med partene i arbeidslivet om nye modeller for ledelse og samarbeid
i offentlig sektor
• Styrke kompetansen hos ansatte og ledere
• Bidra til åpenhet i forvaltningen
• At staten skal føre en moderat og ansvarlig lederlønnspolitikk
19
VIDEREUTVIKLE PENSJONSSYSTEMET
Arbeiderpartiet slår ring rundt pensjonsreformen.
Folketrygden er det bærende elementet i pensjonssystemet. Folketrygden gir en god
minstesikring, og rettigheter bygges opp fra første krone man tjener. Det bidrar dermed til
at alle kan opprettholde sin levestandard som pensjonister, og omfordeler inntekt mellom
“høy og lav” og mellom kvinner og menn. I tillegg understøtter folketrygden arbeidslinja
samtidig som man kan velge alder for uttak og kombinere arbeid og pensjon. Ordninger
som AFP og tjenestepensjoner er viktige tillegg i pensjonssystemet. Brede og mer
kollektive ordninger gir lavere driftskostnader og mindre tap av rettigheter ved de mange
endringene som preger et moderne arbeidsmarked.
Arbeiderpartiet vil at det samlede pensjonssystemet skal sikre gode pensjonsnivåer som
også gjør at de som må ta ut pensjon tidlig, har mulighet til det. Det bør være mindre
ulikheter i opptjening av pensjon, slik at flere har en reell mulighet til å sikre seg 2/3 av
tidligere inntekt ved uttak av pensjon.
ARBEIDERPARTIET VIL:
• Videreføre pensjonsreformen, sikre en bærekraftig folketrygd og fortsette
arbeidslinja
• Styrke AFP i privat sektor
• At regelverket for tjenestepensjoner i privat sektor skal forenkles og forbedres for
å gi ansatte og bedrifter bedre tilpasningsmuligheter og legge til rette for at det
inngås tariffavtaler om pensjon
• Ha en felles lovgivning om tjenestepensjon, slik at det blir mest mulig like regler
for blant annet kostnader ved jobbskifte, obligatorisk medflytting av rettigheter
fra tidligere ordninger og likepensjon mellom menn og kvinner
o At dette lovverket må inneholde krav om opptjening av pensjon fra første
krone og første måned, krav om livslange utbetalinger eller minst 85 år
uansett ordning. Regelverket må være bedre tilpasset tariffavtaler om
pensjon og dermed mulighet for å etablere brede ordninger
• Legge om offentlig tjenestepensjon og offentlig AFP slik at den blir tilpasset
både folketrygden og privat AFP. Dette skal skje gjennom forhandlinger med de
ansattes organisasjoner
• Sikre drøftingsretten til pensjonistenes og arbeidstakernes organisasjoner, i tråd
med pensjonsforliket
20
21
FEM VIKTIGSTE SATSINGER
Styrke fellesskolen
Vi vil ha en fremtidsrettet fellesskole der alle barn kan lykkes. I tillegg
til å innføre en garanti for støtte til barnas grunnleggende ferdigheter i
lesing, skriving og regning, vil vi legge vekt på at elevene blir gode på å
utforske og skape, på kommunikasjon og samarbeid. Fellesskolen skal
også styrkes ved å ansette flere lærere, og ved å ha en kommuneøkonomi
som gir kommunene anledning til å prioritere skolen. Vi vil gi kommuner og
fylkeskommuner mulighet til å styre omfanget av private skoler.
Toppe laget rundt de yngste
Med tidlig innsats kan problemer forebygges, og elever kan få utfordringer
tilpasset sitt nivå.
Vi vil ansette flere yrkesgrupper rundt de yngste elevene, inkludert
spesialpedagoger, og styrke samarbeidet mellom dem som jobber i skolen,
slik at flere elever får tett og helhetlig oppfølging.
Gi yrkesfagene en viktigere rolle
Norge trenger flere fagarbeidere, og dette behovet vil forsterke seg i tiden
fremover. Samtidig faller mange yrkesfagelever ut av skolen. Arbeiderpartiet
vil styrke yrkesfagenes stilling i skolen og legge bedre til rette for at flere
motiveres til å velge disse fagene, som er nødvendige for å bygge landet. Vi
vil gi praktiske ferdigheter en større plass for alle elever tidlig i skoleløpet.
Skolen og arbeidslivet må samarbeide tettere, slik at flere yrkesfagelever
får tilbud om å veksle mellom arbeid og skole fra tidlig i utdanningsløpet,
og de må også få mulighet til etter- og videreutdanning gjennom en styrket
fagskole.
Fra SFO til aktivitetsskole
Skolefritidsordningen må bli et bedre tilbud til flere barn. Arbeiderpartiet vil
legge den om til å bli en aktivitetsskole, med klare krav til innhold og pris.
Vi vil sørge for at den nye aktivitetsskolen har rom for fellesskap, lek, fysisk
aktivitet, kreativitet og tilbud om leksehjelp.
En mer digital skole
Digitale ferdigheter blir avgjørende i årene som kommer. Arbeiderpartiet
vil utvikle og gjennomføre en nasjonal strategi for digitalisering i skolen.
Programmering, kildekritikk og digital forståelse skal være en del av
innholdet. Vi skal gi lærerne økt kompetanse i bruk av digitale læremidler
og ha en pedagogisk kvalitetssikring av læremidlene som skal brukes. Det
skal opprettes flere studieplasser innen IKT. En mer digital skole gir også
lærerne gode verktøy for en enklere hverdag, for å se hva hver elev mestrer
og sliter med, for å oppdage læringsvansker tidligere og for å tilpasse
undervisningen.
Skole, kunnskap
og kompetanse
DEL 1 - VÅRE HOVEDSAKER
22
En god offentlig fellesskole og lik rett til utdanning er grunnleggende for
å sikre like muligheter for alle. Felles læringsarenaer bidrar også til at vi
som samfunn kan lykkes med likestilling, integrering og sosial utjevning. Å
sikre alle tilgang til kunnskap og kompetanse er ikke bare et gode for den
enkelte, det er avgjørende for hvor godt Norge vil lykkes med å skape nye
næringer, trygg velferd og å utvikle offentlig og privat sektor.
STYRKE LAGET RUNDT DE MINSTE
Å kunne skrive, regne og lese godt er helt grunnleggende for å lykkes i utdanning og
arbeidsliv. Innsatsen må settes inn mye tidligere enn i dag – i barnehagen og de første
skoleårene. Den største utfordringen i fellesskolen er at én av fire elever ikke fullfører
videregående skole. Elever som er i ferd med å falle fra i videregående opplæring, må få
rask og tett oppfølging.
Arbeiderpartiet vil gjennomføre en reform for tidligere innsats i barnehage og skole for å
sørge for at langt flere elever fullfører skolen.
Barnehage
Barn som får en trygg og utviklende tid i barnehagen, står bedre rustet til å takle både
skolen og resten av livet. En god barnehage kombinerer lek og læring på en måte som
er tilpasset små barns nysgjerrighet og utforskertrang. Gode barnehager er blant de
viktigste arenaene for integrering og inkludering og er i tillegg viktig for likestilling mellom
kvinner og menn.
ARBEIDERPARTIET VIL:
• Innføre en bemanningsnorm som sikrer nok voksne med relevant kompetanse
i barnehagen. Halvparten av de som jobber i barnehagen, skal være
barnehagelærere, og vi vil ansette flere barne- og ungdomsarbeidere
• Gradvis utvide retten til barnehageplass slik at alle barn får tilbud fra den
måneden de fyller ett år
• Gi kommuner adgang til å stille samme krav til private og offentlige barnehager.
Det gjelder blant annet krav til åpningstider, kvalitet og innhold, inntak av
lærlinger og lønns- og arbeidsvilkår
• Bevare maksprisordningen og rett til søskenmoderasjon
• Gjeninnføre og gradvis utvide ordningen med gratis kjernetid i barnehagen i
områder med særlige integrerings-, språk- og levekårsutfordringer
• Utrede rett til å få plass i en barnehage i nærmiljøet
Fra skolefritid til aktivitetsskole
Arbeiderpartiet vil gjøre om skolefritidsordningen (SFO) til aktivitetsskole (AKS) i hele
landet. Det vil gi en rikere hverdag for flere barn, bedre integrering, økt sosial utjevning
og økt deltakelse i arbeidslivet for foreldrene. AKS skal understøtte læringen i skolen og
tilby fysisk aktivitet, kulturskoletime, kulturaktiviteter, andre fritidstilbud og leksehjelp, og
samtidig gi elevene muligheter for lek.
ARBEIDERPARTIET VIL:
• Innføre makspris og utvikle en nasjonal standard for innholdet i AKS, samt utrede
tiltak for å sikre at tilbudet også treffer de barna som trenger det mest
• Vurdere søskenmoderasjon for familier som har barn både i barnehage og i AKS
• Sørge for at den nye aktivitetsskolen har en klar tematisk kobling til innholdet i
skolen
• Legge til rette for læring i AKS i en friere ramme enn i klasserommet, med større
vekt på lek og kreativitet
• Sørge for at AKS bidrar til at alle barn daglig er i fysisk aktivitet, får et variert
fritidstilbud og et godt tilbud om leksehjelp
23
Tidlig innsats
Arbeiderpartiet vil sikre at alle elever lærer de grunnleggende lese-, skrive- og
regneferdighetene tidlig, og bygge et sterkere lag rundt den enkelte eleven.
ARBEIDERPARTIET VIL:
• Ansette flere lærere, blant annet ved å innføre en norm for lærertetthet
minimum på kommunenivå. Vi vil utrede utformingen for å sikre at hensynet
til fleksibilitet og prioritering av skoler og elever med størst behov i varetas.
Bemanningsnormen skal i første omgang være fra 1. til 4.klasse, og ikke gå på
bekostning av kvaliteten i de øvrige klassetrinn
• Innføre en lese-, skrive- og regnegaranti etter 2. trinn. Garantien innebærer å:
o Kartlegge alle elevers lese- og regneferdigheter på 1. og 2. årstrinn
o Innføre en garanti der elever under et definert minstenivå i lesing og regning
får et tilrettelagt tilbud om intensivopplæring og annen oppfølging
o Øke den spesialpedagogiske kompetansen i skolen gjennom en mer aktiv og
tilstedeværende PP-tjeneste
o Sørge for at spesialundervisning startes så raskt som mulig. Forsterket
opplæring skal som hovedregel skje i vanlig undervisningssituasjon
o Ha spesialteam som kan settes inn på skoler som trenger ekstra hjelp og
veiledning
• Sørge for at alle skoler gir støtte- og intensivundervisning for elever som ikke har
god nok faglig utvikling
• Styrke hjem–skole-samarbeidet, innføre tilbud om foreldrekurs i f.eks. leksehjelp
og utdanningsvalg og etablere mer direkte kontakt mellom lærer, andre
voksenpersoner og foresatte i grunnskolen
• Sikre gode leksehjelpsordninger, også på ungdomstrinnet
• Gjennomføre flere forsøk med alternative vurderings- og eksamensformer
• Etablere forsøk med fremmedspråk tidlig i barneskolen
FLERE LÆRERE MED BEDRE TID OG TILLIT
En god skole forutsetter dyktige lærere som gis tid og tillit til å følge opp hver enkelt elev.
Skoler og lærere skal få en mindre byråkratisk hverdag, større ansvar for å vurdere hvilke
metoder og verktøy som er best egnet i det pedagogiske arbeidet, og bedre muligheter til
kompetansepåfyll.
ARBEIDERPARTIET VIL:
• Tilrettelegge for bedre karriereveier og kompetanseutvikling for lærere i skolen
• Endre og forbedre de nye masterutdanningene for lærere ved å styrke
pedagogikken, praksisopplæringen og gi studentene mer erfaring i praktisk
lærerarbeid
• Gjennomføre forsøk med flere alternative opptaksordninger til lærerutdanningene
• Sørge for at alle nyutdannede og nytilsatte lærere i barnehage og skole omfattes
av en veiledningsordning
• Evaluere og forbedre praktisk-pedagogisk utdanning (PPU) og praktiskpedagogisk
utdanning for yrkesfag (PPY)
• Fortsette opptrappingen av etter- og videreutdanning for lærere, og gjennomføre
et kompetanseløft for ukvalifiserte i pedagogiske stillinger
• Avbyråkratisere skolen ved å fjerne tidstyver og unødvendige krav til rapportering
og dokumentasjon
• Erstatte regjeringens fraværsregler med et nytt nasjonalt regelverk som bidrar til
mindre byråkrati, mer rettferdighet for elevene og økt gjennomføring. Derfor vil vi 
24
allerede høsten 2017 evaluere virkningene av det nye regelverket. Arbeiderpartiet
mener at det nye regelverket for fravær i videregående skole er for rigid og
byråkratisk
• Godkjenne politisk fravær på ungdomsskolen på lik linje med i videregående
opplæring
• Innføre mer konkrete læreplaner med færre og tydeligere mål, og avvikle lokalt
læreplanarbeid
• Gjennomgå grunnskolens kvalitetsvurderingssystem, herunder bruken av tester
og prøver, for å sikre at det fremmer mer og bedre læring
• Styrke rådgivningstjenesten, blant annet gjennom etterutdanning og samarbeid
med arbeidsliv og karrieresentre
• Etablere hospiteringsordninger for lærere, skoleledere og lærerutdannere,
der de får mulighet til å få relevant erfaring og kompetanse fra andre deler av
utdanningssystemet og arbeidslivet
• Styrke skoleledelse og skolefaglig kompetanse på alle nivåer i skolen.
Skoleledere skal også være tydelige ledere i det pedagogiske utviklingsarbeidet
TRYGGE ELEVER LÆRER BEST
Trygge elever som trives på skolen, lærer best. Mobbing er et stort samfunnsproblem,
og barn som blir mobbet, er mer utsatt for sykdom og problemer senere i livet.
Arbeiderpartiet vil skjerpe innsatsen mot mobbing på skolen og prioritere det
forebyggende arbeidet.
ARBEIDERPARTIET VIL:
• Etablere beredskapsteam mot mobbing i alle kommuner
• Styrke støtteordningene for organisasjoner og frivillige som jobber med å
forebygge mobbing
• Gjennomføre et stort kompetanseutviklingsprogram i antimobbearbeid for
rektorer, lærere og andre ansatte i skolen
• At alle skoler og barnehager skal ha en plikt til å forebygge, undersøke og
avdekke mobbing og krenkinger i læringsmiljøet
• Kartlegge forekomst av mobbing også på de første skoletrinnene, og styrke
kunnskapen om regelverk og klageadgang blant elever og foreldre
• Bedre elevers rettsvern gjennom lov- og regelendringer
• Åpne for å sanksjonere mot skoler som ikke tar tak i vedvarende mobbeproblemer
• Gi barneombudet eller en egen instans behandlingsansvaret for klager i
mobbesaker
• Legge til rette for bedre og tettere skole–hjem-samarbeid gjennom tilbud om
foreldrekurs og mer direkte kontakt mellom lærere, andre voksenpersoner, skolen
og foresatte
EN SKOLE FOR FREMTIDENS NORGE
Elevene skal utdannes for et samfunn og arbeidsliv i sterk endring. Det stiller krav til at
skolen og skolens fagområder holder tritt med utviklingen. Skolen må legge økt vekt på
at elevene lærer å lære og blir gode på problemløsning, kommunikasjon og samarbeid.
Digital kompetanse og bruk av digitale læremidler er svært viktig, og skolen må stimulere
til kreativ og kritisk tenkning.
Det er en styrke at den norske fellesskolen bidrar til å motvirke skiller og motsetninger
i samfunnet. Derfor vil vi hindre ytterligere privatisering av skolen og forsvare og fornye
fellesskolen. Den offentlige fellesskolen må lede an i nytenkning og skoleutvikling som
gir økt læring og motivasjon, og som kommer alle elever til gode.
25
ARBEIDERPARTIET VIL:
• Jobbe mot økt privatisering og si nei til statsstøtte til kommersielle privatskoler
• Gi kommuner og fylkeskommuner mulighet til å styre omfanget av private skoler
av hensyn til det totale skoletilbudet. I tilfeller hvor den lokale fellesskolen i
kommunen eller fylket svekkes, skal dette vektlegges i vurderingen av søknad
om statsstøtte til nye privatskoler
• Styrke tilsynet av privatskoler for å sikre etterlevelse av regelverket
• Gjøre fellesskolen mer mangfoldig, blant annet ved å gjøre det lettere for
skoleeiere å gjennomføre forsøk og utviklingsarbeid ut fra lokale behov
• Bidra til at elevene utvikler bedre IKT-kompetanse ved å:
o Øke dekningsgraden for digitale læremidler
o Utvikle og gjennomføre en nasjonal strategi for digitalisering i skolen
o Gjøre programmering og digital forståelse til en del av innholdet i skolen, for
eksempel etter modell av «Lær kidsa koding»
o Etablere en helhetlig IKT-arkitektur med tilgjengelig og oppdatert utstyr og
tilgang til høyhastighetsnett
o Sikre at pedagogikken styrer teknologien gjennom å gi lærerne økt
kompetanse i bruk av digitale læremidler og pedagogisk kvalitetssikring av
læremidlene
o Innføre en nasjonal støtteordning for å stimulere utvikling av gode digitale
læremidler
• Styrke undervisningen og læremidlene i realfag ved å legge mer vekt på
forståelse og problemløsning
• Etablere vitensentre, Newton-rom, prototypeverksted og liknende læringsarenaer
innenfor flere fagområder, og arbeide for at alle kommuner skal ha tilgang på
digitale aktivitetsrom
• Tilrettelegge for faglig sterke elever blant annet gjennom å tilby slike elever å ta
flere fag på høyere nivå
• Styrke og forbedre de praktiske og estetiske fagene og gi lærere mulighet for
etter- og videreutdanning også i disse fagene
• Utvikle et godt nasjonalt system for deling av kvalitetssikrede og
forskningsbaserte undervisnings- og læringsopplegg
• Legge til rette for at ungdomsskoler har tilbud om elevbedrift og utplassering i
arbeidslivet
• Videreutvikle entreprenørskap i skolen, for å gi elevene praktisk kunnskap og
stimulere til nytenkning og kreativitet i arbeidslivet
• Innføre «Den praktiske skolesekken» for å la elever oppleve, utforske og lære fag
og ferdigheter på en måte som i større grad enn i dag er praktisk og relevant, og
skape bedre sammenheng mellom teori og praksis i skolen
STUDIESPESIALISERENDE
Fullført videregående opplæring har blitt en viktig grunnkompetanse i arbeidslivet.
Samtidig er 560 000 voksne i dag uten slik utdanning, og frafallet er høyt. Skolen må i
større grad innrettes slik at flere får muligheten til å gjennomføre, og gi utfordringer til de
faglig sterke elevene. De neste årene vil etterspørselen etter utdannet arbeidskraft øke.
Videregående opplæring skal bidra til at flest mulig både fullfører og får et godt grunnlag
for videre studier og arbeidsliv. Studiespesialiserende i videregående skole skal gi
elevene et solid og godt grunnlag for videre studier ved høyere utdanning.
ARBEIDERPARTIET VIL:
• Tilby intensivopplæring mellom ungdomstrinnet og videregående opplæring for
elever med svake grunnleggende ferdigheter
26
• Prøve ut flere alternative vurderings- og eksamensformer i videregående
opplæring
• Jobbe for at det tilbys flere fremmedspråk i den videregående skolen, som for
eksempel kinesisk, russisk og arabisk
• Kreve at alle fylker tilbyr faglig sterke elever å ta flere fag på høyere nivå
• Ha entreprenørskap som valgfag i skolen
• At skoler og lokalsamfunn spiller på lag for å oppnå økt læringsutbytte, ved å
knytte linjer og fag opp mot relevante samfunnsaktører
YRKESFAG
For å lykkes i en krevende internasjonal konkurranse må vi bygge videre på og forsterke
fagutdanningene, og sørge for at vi utdanner nok fagarbeidere. Godt utdannede faste
ansatte, fagarbeidere med stor tillit og bedrifter som bidrar til opplæring av fagarbeidere,
er et viktig grunnlag for konkurransekraften. Vi vil styrke de yrkesfaglige programmene og
sørge for at arbeidslivet som venter etter fullført utdanning, er attraktivt og seriøst.
Elever på yrkesfag må i større grad få mulighet til å lære ved å være nært på arbeidslivet
tidlig i utdanningsløpet. Vi vil styrke partenes eierskap til opplæringen og ha et tettere
samarbeid mellom skole og arbeidsliv.
Det må bli lettere å veksle mellom yrkesfaglige og akademiske utdanningstilbud, og
enklere å bygge videre på en yrkesfaglig utdanning gjennom en synlig utdanningsvei
fra grunnskole til høyere utdanning både yrkesfaglig og akademisk. Vi mener at
opptakskravene til universitets- og høyskoleutdanning bør være mer differensierte enn i
dag, og at fag- og svennebrev bør gi adgang til videre utdanning med faglig relevans for
den enkelte fagutdanning.
ARBEIDERPARTIET VIL:
• Rekruttere og videreutdanne flere yrkesfaglærere og styrke
yrkesfaglærerutdanningene
• Legge større vekt på praktiske ferdigheter og praksisnær opplæring fra de første
skoleårene
• Bedre yrkesveiledningen i grunnskolen og gi alle elever kunnskap om ulike yrker
• Tilrettelegge for praksis gjennom hele yrkesfagopplæringen
• Sikre at alle elever som er kvalifisert, får læreplass
• Legge til rette for fleksible løp i flere utdanningsprogrammer, der elevene får
veksle mellom skole og arbeidsliv gjennom uken
• Opprette en ordning med nasjonal senterstatus for fremragende yrkesutdanning,
etter modell av Senter for fremragende utdanning (SFU)
• Oppdatere utstyr på yrkesfagskolene slik at opplæringen blir mer relevant
• Arbeide for at alle kommuner årlig tilbyr minst to læreplasser per 1000 innbyggere
• Øke lærlingtilskuddet tilsvarende det en skoleplass koster
• At alle fylker skal ha elev- og lærlingombud
• Alle lærlinger skal få et lærlingbevis som gir samme fordeler som elever og
studenter har
• Gjøre det lettere å bytte fra studiespesialisering til yrkesfag
• Kreve at kommunene og helseforetakene tilbyr flere praksisplasser og
lærlingplasser innen helse- og omsorgsfag
FAGSKOLER
Fagskoleutdanningene skal gi solid, høyere yrkesfaglig kompetanse. Utdanningene skal
være basert på arbeidslivets behov og bygge på det formelle trepartssamarbeidet innen
norsk fag- og yrkesopplæring. 
27
ARBEIDERPARTIET VIL:
• Synliggjøre og styrke fagskolen som grunnlag for en attraktiv karrierevei for alle
elever som fullfører videregående skole eller har tilsvarende realkompetanse
• Starte en strukturgjennomgang av fagskolesektoren for å sikre god kvalitet og
relevans i tilbudene
• At finansiering av fagskolene må stå i forhold til de ulike studietilbudene
• Utvikle flere innovative læringsmodeller i samarbeid med arbeidslivet
• Innføre studiepoeng på fagskolene slik at overganger mellom ulike nivåer i
utdanningssystemet kan skje på en mer smidig måte
• Innføre et nasjonalt opptakssystem for fagskoleutdanninger, og legge frem en
opptrappingsplan for nye studieplasser i tråd med arbeidslivets behov
• Utvikle gode systemer som kan utvikle og anerkjenne god
undervisningskompetanse
• Bedre fagskolestudentenes rettigheter og gi mulighet til å søke medlemskap i
studentsamskipnadene
• Gi tilleggspoeng for fagskoleutdanning ved opptak til universiteter og høyskoler
• Sikre at fagskolene tilbyr solide, kvalitetssikrede yrkesutdanninger av høy kvalitet
og kan levere etterspurt kompetanse til arbeidslivet
HØYERE UTDANNING
Kvaliteten i forskning og høyere utdanning er avgjørende for hvor godt Norge vil lykkes i
fremtiden med å utvikle og ta i bruk ny kunnskap, sikre et omstillingsdyktig nærings- og
arbeidsliv og bidra til fornyelse og innovasjon i offentlig sektor.
Raske endringer i arbeidslivet øker behovet for å styrke kontakten mellom
utdanningsinstitusjonene og arbeidslivet. Samtidig gjør det at de fleste av oss har behov
for påfyll av kompetanse gjennom livet, som en del av arbeidslivet. Universitetene og
høyskolene skal ha en sentral rolle i dette.
Alle skal ha lik rett til utdanning. Høyere utdanning skal være uten studieavgifter, og
utdanningene skal være universelt utformet. Vi vil sikre den akademiske friheten og bidra
til at publiserte forskningsresultater er tilgjengelig for alle. Flere nybygg og tilrettelagt
infrastruktur er sentralt for å sikre en solid utdanningssektor, og for å tiltrekke oss dyktige
studenter og forskere i årene fremover.
Norge trenger både de verdensledende forskningsmiljøene, de sterke
profesjonsutdanningene og læresteder som leder an i regional utvikling. Arbeiderpartiet
vil at finansieringen skal speile dette.
I fremtidens arbeidsliv vil langt flere trenge å omskolere og videreutdanne seg. For å gjøre
det lettere å gjennomføre studier ved siden av ordinært arbeid, vil Arbeiderpartiet at flere
læresteder oppretter studietilbud på kveldstid og i helger.
ARBEIDERPARTIET VIL:
• Etablere flere studieplasser, spesielt innen realfag, IKT og andre strategiske
fagområder for norsk arbeids- og samfunnsliv
• Stimulere til mer praksis og kontakt med arbeidslivet underveis i studiene
• Legge frem en prioriteringsliste for bygg og infrastruktur og gjøre dette til en del
av langtidsplanen for forskning og høyere utdanning
• Innføre et nasjonalt meritteringssystem for god undervisning som stimulerer og
fremdyrker god utdanningskvalitet
• Gjennomgå finansieringsordningen slik at den i større grad er knyttet til
oppgavene de ulike virksomhetene reelt sett har, respektere egenarten ved
lærestedene og belønne mangfold i sektoren
28
• Sikre et godt psykisk og fysisk helsetilbud for alle studenter, organisert gjennom
samskipnadene og vertskommunene
• Stille større krav til undervisningskvalitet og studieintensitet i høyere utdanning
• Fullføre opptrappingen av 11 måneders studiestøtte
• Gjøre universiteter og høgskoler til en mer attraktiv karrierevei ved å ha en aktiv
likestillingspolitikk og redusere bruk av midlertidige ansettelser
• Endre tjenestemannsloven for å forhindre midlertidighet, i tråd med forslaget som
partene i arbeidslivet har utarbeidet
• Bygge 3000 studentboliger årlig
• Bidra til mer internasjonalisering i høyere utdanning, gjøre det lettere å få
tilpasset utenlandsk formalkompetanse til norske krav og jobbe for at alle
studenter skal ha tilbud om utenlandsopphold som del av en grad
• Utvikle flere tilpassede studietilbud og legge bedre til rette for deltidsstudenter
ved blant annet å vurdere kravet om 50 prosent studier for å få utdanningsstøtte i
Lånekassen
• Legge bedre til rette for studenter med barn
• Legge til rette for digitalisering av flere undervisningstilbud ved universitetene
FORSKNING
Forskning er en forutsetning for utvikling og vekst og helt nødvendig for å møte de store,
sammensatte utfordringene Norge og verdenssamfunnet står overfor. Norge skal være en
drivkraft i den internasjonale kunnskapsutviklingen og ha verdensledende kompetanse
innenfor områder der vi har særlige fortrinn, og som er viktige for oss. Tilgang til
førsteklasses og godt tilrettelagt vitenskapelig utstyr er av avgjørende betydning for at
Norge også i fremtiden skal være en ledende kunnskapsnasjon. Forskning og utvikling
er helt avgjørende for å sikre innovasjon, teknologiutvikling og konkurransekraft. De
teknisk-industrielle forskningsinstituttene har en nøkkelrolle for nødvendig omstilling i
både næringsliv og offentlige virksomheter.
ARBEIDERPARTIET VIL:
• Videreføre treprosentmålet i forskningspolitikken, og ha som ambisjon at
næringslivets utførte forskning og utvikling utgjør to prosent av BNP innen 2030
• Jobbe systematisk for bedre samordning av forskningspolitikken på tvers av
departementer, direktorater, organisasjoner og næringer
• Styrke forskning som en attraktiv karrierevei og hjelpe frem flere unge
forskertalenter
• Videreføre satsingen på fremragende forsknings- og utdanningsmiljøer,
og etablere nye forskningsmiljøer i internasjonal toppklasse knyttet til
næringsklyngene på disse områdene
• Innføre utviklingsavtaler med universitetene og høyskolene for å oppnå mer
strategisk utvikling, tettere samarbeid og en mer bevisst faglig arbeidsdeling i
høyere utdanning
• Videreutvikle Skattefunnordningen for å øke næringslivets investeringer i FoU
• Sikre at alle høyere utdanningsinstitusjoner har gode ordninger for åpen tilgangpublisering
• Legge til rette for større bruk av «Nærings-ph.d.» og «Offentlig ph.d.», der dyktige
fagfolk i arbeidslivet kan få tilrettelagte karriereløp i samarbeid med akademia
• Etablere en ordning med «Nærings-Postdoc»
• Etablere et eget forskningsprogram for innovasjon og omstilling i offentlig sektor
med spesielt fokus på hvordan vi organiserer og finansierer gode kommunale
tjenester
• Utrede konkrete tiltak for å dempe søknadsbyråkrati og rapportering knyttet til de
konkurranseutsatte arenaene i Norges forskningsråd
29
30
31
FEM VIKTIGSTE SATSINGER
Styrke vår felles helsetjeneste
Vi vil investere i vår felles helsetjeneste, slik at du kan få den beste
behandlingen uavhengig av størrelsen på lommeboka eller dine evner og
muligheter til å kreve hjelp Vi vil sikre helsetjenesten god økonomi og skape
ro rundt organisering av sykehusene. Vi vil redusere helsekøene og ha
åpenhet om ventetid, og investere i medisinsk kvalitet og digitalisering. Nye
legemidler og behandlingsformer skal tas raskt i bruk.
Sikre alle en god alderdom
Eldre er ulike, og alderdommen har ulike faser. Tilbudet til våre eldre må
tilpasses dette mangfoldet. Seniorer som ønsker det, skal kunne jobbe
lenger. Selv om helsen skranter, skal langt flere eldre kunne bo og trives
hjemme. Vi vil gjennomføre en kvalitetsreform som gir trygghet om at alle
syke eldre får et godt tilbud. Pårørende og frivillige som ønsker å gjøre en
innsats, skal anerkjennes og gis gode rammer.
Raskere hjelp ved psykiske plager
Psykiske plager er vår tids folkesykdom. Med tidlig hjelp kan likevel mange
psykiske lidelser forebygges og behandles. Vi vil ha et lavterskel psykisk
helsetilbud i alle kommuner, fjerne egenandelene hos fastlegen for ungdom
opp til 18 år og bidra til at våre unge lærer mer om psykisk helse i skolen.
Midlene til skolehelsetjenesten skal øremerkes. Det skal være lett å få hjelp
av fagfolk når noe er vanskelig. Kommunene skal få rom til å ansette flere
fagfolk som kan psykisk helse.
Forebygge dårlig helse hos barn og unge
Gode vaner formes tidlig. Vi vil sørge for et enkelt, sunt måltid og daglig
fysisk aktivitet i skolen hver dag for alle barn og unge. Det legger grunnlag
for god helse og gode liv, og kan motvirke de økende forskjellene. Barn som
opplever psykiske plager eller vold, skal få rask hjelp.
Reformere norsk ruspolitikk
Rusavhengighet dreper og ødelegger liv. Arbeiderpartiet vil føre en
restriktiv, forebyggende og kunnskapsbasert ruspolitikk. Rusavhengige
skal møtes med god helsehjelp, ikke straff. Arbeiderpartiet vil gå nye veier
for å hjelpe de sykeste ruspasientene, som lett tilgjengelige sprøyterom og
heroinassistert behandling.
Helse
DEL 1 - VÅRE HOVEDSAKER
32
Arbeiderpartiet ønsker en sterk offentlig helsetjeneste i hele landet.
Gjennom helsefremmende forebygging, tidlig innsats og god behandling
skal du få den beste hjelpen i den offentlige helsetjenesten i Norge.
Flere må få hjelp tidligere, og sosiale helseforskjeller må forebygges. Langt mer av
innsatsen må settes inn nærmere der folk bor, jobber og tilbringer tiden sin.
Vi vil stanse utviklingen mot et todelt helsevesen i Norge. Derfor sier vi nei til
privatisering, og sørger heller for at de offentlige sykehusene blir bedre. Fremover trengs
det stabilitet rundt organiseringen av sykehusene, bedre økonomi, utvikling av nye
behandlingsmetoder, nye medikamenter, ny teknologi og god faglig ledelse.
Eldre er en ressurssterk og mangfoldig gruppe. Vi vil bedre mulighetene for eldre
til å bo i eget hjem så lenge som mulig, og vi vil bidra til at alderdommen fylles med
mening og mestring. Kvaliteten i tilbudet for eldre på sykehjem skal følges nøye, og
helsetjenesten skal ved livets slutt gi god behandling og verdighet. Arbeiderpartiet mener
eldreomsorg er et felles offentlig ansvar og ønsker ikke kommersialisering av pleie- og
omsorgstjenestene. Arbeiderpartiet vil samarbeide med ideelle aktører der de kan være
et viktig supplement til det offentlige.
DE VIKTIGSTE OPPGAVENE ER DERFOR:
• Ta et krafttak for mer forebygging og tidlig innsats, særlig for barn og unge
• Bedre den psykiske helsen – bryte tabuer og sikre tidlig hjelp når det trengs
• Fornye den offentlige spesialisthelsetjenesten
• Sikre alle en god alderdom og gi pårørende bedre støtte og hjelp
FOLKEHELSE FOR BARN OG UNGE
Hver og en har vi ansvar for egen helse, men som fellesskap har vi også et ansvar for
hverandre. Mye sykdom og dårlig helse er knyttet til livsstil, ernæring, fysisk aktivitet
og det psyko-sosiale miljøet vi lever i. Arbeidet for å fremme et sunt kosthold basert på
kostrådene er viktig for å styrke folkehelsen, samtidig som det har gunstige effekter på
andre sektorer som klima og miljø.
Antall barn og unge med psykiske problemer øker. Det er spesielt alvorlig. Vi vil derfor
gjennomføre et krafttak for å forebygge sykdom og dårlig helse blant barn, slik at alle får
en god start i livet.
ARBEIDERPARTIET VIL:
• Utarbeide et ambisiøst program for bedre folkehelse
• Investere i tiltak for bedre barne- og ungdomshelse som når alle:
o Innføre daglig fysisk aktivitet i skolen
o Gjeninnføre skolefrukt i ungdomsskolen
o Tilby alle barn et enkelt skolemåltid hver dag gjennom et spleiselag
mellom staten, kommuner og frivillige betalingsordninger for foresatte
Skjermingsordninger skal etableres
o Gjennomføre en ambisiøs opptrappingsplan for å bekjempe vold mot barn
o Innføre gratis fastlege frem til fylte 18 år
o At HPV-vaksine også tilbys gutter gjennom barnevaksinasjonsprogrammet,
gitt en tilfredsstillende kostnadseffektivitet for hele HPV-programmet
o Fornye og forbedre seksualundervisningen til å også omhandle kjønns- og
seksualitetsmangfold, grensesetting, relasjoner og ansvar
TIDLIG INNSATS DER FOLK BOR
Vi må gi mer hjelp til folk som er i ferd med utvikle sykdom – ikke vente til de blir så
dårlige at de må på sykehus. Det gir bedre helse for den enkelte. Det sikrer også at 
33
sykehus og spesialister kan konsentrere seg om de pasientene som trenger dem mest.
Derfor er den tidlige innsatsen fastlegene og andre deler av helse- og omsorgstjenesten
gjør, helt avgjørende. For å bidra til å styrke det forebyggende og rehabiliterende
helsearbeidet må den frivillige helseinnsatsen som gjøres i organisasjonene, anerkjennes
og styrkes.
ARBEIDERPARTIET VIL:
• Etablere flerfaglige helsehus i hele landet hvor pasienter kan få mer helhetlig
hjelp enn i dag
• Gi ekstra støtte til kommuner som bruker ny teknologi og nye samarbeidsformer
for å gi pasientene tidlig og helhetlig hjelp. Det gjelder spesielt innen rus, psykisk
helsehjelp, muskel- og skjelettlidelser og rehabilitering
• Prioritere utdanningsstillinger og sikre god rekruttering av fastleger i hele landet
• Sikre god tilgang på akuttmedisinske tjenester i hele landet ved å styrke legevakt
og akuttberedskap når det gjelder kompetanse, finansiering og samhandling
• Gjennomgå luftambulansetjenesten og de akuttmedisinske tjenestene utenfor
sykehusene for å sikre god dekning og kvalitet
• Sikre at alle kommuner kan oppfylle kravet om hjemmebesøk til alle nybakte
mødre
• Bidra til at kronikere i størst mulig grad kan leve et liv som friske gjennom god
tilgang til arbeid og tekniske hjelpemidler
• Gjøre helsetilbudet mer tilgjengelig for minoriteter gjennom digitale
oversettelsesverktøy og tilbud om tolk i særskilte tilfeller
• Vurdere forsøk med kommuner og sykehus som får et samlet ansvar for alle
helsetjenestene i sitt område
PSYKISK HELSE
Den psykiske helsen vår er like viktig som den fysiske. Angst og depresjon er blant de
vanligste lidelsene folk rammes av. Det viktigste arbeidet gjør vi før lidelsene får utvikle
seg. Dette skjer i hovedsak utenfor helsetjenesten; i familien, i barnehagen, på skolen, på
arbeidsplassen og der vi bor.
Grunnlaget for god helse legges tidlig. Derfor må vi ha særskilt oppmerksomhet mot våre
aller yngste.
ARBEIDERPARTIET VIL:
• Utarbeide en tverrfaglig opptrappingsplan om psykiske lidelser, forebygging og
tidlig helsehjelp
• Støtte frivillige organisasjoners forebyggingsarbeid
• Trappe opp og øremerke midler til tverrfaglige skolehelsetjenester og
helsestasjoner
• Sørge for tettere samarbeid mellom skolen og barne- og ungdomspsykiatrien
(BUP) og gi helsesøstre mulighet til å henvise til BUP
• Åpne for «e-helsesøster» slik at ungdom kan kontakte sin skolehelsetjeneste
gjennom digitale plattformer
• Innføre kunnskap om psykisk helse som en del av kompetansemålene i skolen
• Sikre folk med psykiske plager og lidelser bedre tilgang til psykisk helsehjelp fra
kvalifiserte fagfolk, og ansette flere med slik kompetanse i kommunene 
• Etablere lett tilgjengelige lavterskeltilbud med mulighet for drop-in, som
Familiens Hus og Ung Arena, i flere kommuner
• Innføre en nasjonal bemanningsnorm for skolehelsetjenesten i tråd med
Helsedirektoratets anbefalinger
34
• At tilbudet til psykisk syke skal organiseres som helhetlig og godt koordinerte
pasientforløp uten unødige forsinkelser
• Satse på programmer som gjør at flere med psykisk sykdom kan stå i jobb eller
komme tilbake i jobb
• Øke bruken av gradert sykemelding
TANNHELSE  
De siste 30 årene har det skjedd en betydelig bedring i tannhelsen. Likevel er dårlig
tannhelse fortsatt et helseproblem i Norge.
Siden 2005 har flere sårbare grupper fått gratis eller billigere tannbehandling. Det er store
kostnader knyttet til videre utvidelser. For å styrke rettighetene på dette feltet er det
nødvendig å gå gradvis frem. Særlige sårbare grupper skal prioriteres.
ARBEIDERPARTIET VIL:
• Styrke det forebyggende arbeidet for god folketannhelse
• Utarbeide en plan for gradvis økt satsing på tannhelsefeltet
• Innføre skjermingsordninger på tannhelseutgifter til personer med svak økonomi
og dårlig tannhelse, samt utrede hvilke ordninger som best møter dette behovet
• Forbedre ordningene for refusjon gjennom folketrygden til spesielle diagnoser
DIGITALISERING I HELSEVESENET
Digitalisering revolusjonerer sektor etter sektor i samfunnet. Nå står helse- og
omsorgssektoren for tur. Innen 2025 skal Norge være det ledende landet i Europa på
e-helse.
ARBEIDERPARTIET VIL:
• Investere betydelig i sykehusenes digitale «grunnmur» og infrastruktur
• At pasientdata skal sikres forsvarlig og være under offentlig kontroll
• Sikre at digitalisering blir et hovedtema i styringen av sykehusene og for ledere
på alle nivåer i helsetjenesten
• Slå fast at digital kommunikasjon skal være hovedregelen i norsk helsetjeneste
• Vurdere nye finansieringsformer, blant annet et teknologifond hvor sykehus og
kommuner som har gode samfunnsøkonomiske prosjekter innen e-helse, kan få
ekstraordinære investeringstilskudd
• Legge til rette for et tett samarbeid mellom offentlig og privat sektor om utvikling
av digitale tjenester og plattformer
• Styrke den digitale samhandlingen mellom spesialist- og primærhelsetjenesten
• Styrke innsamling og bruk av helseinformasjon for å bedre tilbud og behandling
uten at dette svekker personvernet til pasienten
SPESIALISTHELSETJENESTEN
Kvalitet
Den offentlige norske helsetjenesten skal tilby behandling i verdensklasse. Kvaliteten på
den medisinske behandlingen er i dag svært god på mange områder. Men variasjonen
i resultater mellom sykehus er fortsatt for stor, og spesialisthelsetjenesten må strekke
seg for å ligge i front av den sterke medisinske og teknologiske utviklingen som nå skjer
internasjonalt. Arbeiderpartiet vil sørge for en god arbeidsdeling mellom sykehusene som
gjør det mulig å ta i bruk ny teknologi og styrke fagkompetansen.
ARBEIDERPARTIET VIL:
• Sikre en grunnfinansiering av den offentlige spesialisthelsetjenesten som gir reell
mulighet til å øke behandlingskapasiteten 
35
• Redusere uberettiget variasjon i utredninger, behandlinger og andre
helsetjenester
• Bruke våre unike kvalitets- og pasientregistre for å fremme folkehelsearbeidet og
utvikle nye behandlingsmetoder
• At Norges fortrinn med en offentlig enhetlig helsetjeneste brukes aktivt til
forskning og utvikling av nye legemidler og behandlingsformer gjennom blant
annet flere kliniske studier
• Avvikle ordningen med nøytral merverdiavgift i helseforetakene
• Gå i spissen for et nordisk og europeisk innkjøpssamarbeid om dyre legemidler
• Styrke forskning innen kommunehelse, rus, psykisk helse og rehabilitering
• Stille krav om at alle større sykehus skal ha geriatrisk kompetanse, slik at eldre får
helhetlig utredning og større mulighet til å bo lenger i egen bolig
• At habilitering, rehabilitering og hverdagshelse skal gis økt prioritet
• Gi alle mulighet til å bruke den offentlige helsetjenesten og motvirke sosial
ulikhet i helse ved å gjennomgå egenandelssystemet for å sikre helhetlige og
gode skjermingsordninger
Kommunikasjon og samarbeid
For mange pasienter opplever at informasjonen er mangelfull, at sykehus ikke har god nok
kontroll, og at de selv må etterlyse fremdrift og svar. I tillegg opplever mange pasienter
køer og ventetider som ikke er medisinsk nødvendig. Samlet bidrar dette til å svekke
tilliten til en sterk, offentlig spesialisthelsetjeneste.
ARBEIDERPARTIET VIL:
• Øke utrednings- og behandlingskapasiteten i sykehusene ved å ta i bruk
poliklinikkene også på ettermiddager og kveldstid
• Øke antall avtalespesialister og sikre at avtalespesialister er et reelt tilbud i hele
landet
• Innføre et bedre system for måling av ventetider. Det skal sikre åpenhet, gi
bedre oversikt over reelle ventetider og ivareta pasientenes rettigheter i hele
pasientforløpet
• Avvikle privatiseringsreformen «Fritt behandlingsvalg» og bruke ressursene på
tiltak vi vet reduserer ventetid og bidrar til behandling av flere pasienter
• Innføre flere pasientforløp etter modell fra kreftområdet
• Øke tilgangen på organdonorer ved å styrke donorsykehusene, ha nok skolert
helsepersonell og sikre at status som organdonor registreres i den digitale
kjernejournalen
Styringen av sykehusene
Bedre kapasitet, bedre kommunikasjon og bedre kvalitet på behandlingen krever at
spesialisthelsetjenesten styres på en god måte. I dagens situasjon trenger sykehusene
arbeidsro, men innenfor rammene av helseforetaksmodellen er det stort rom for
forbedringer.
ARBEIDERPARTIET VIL:
For å bedre organiseringen av sykehusene vil vi:
• Forbedre helseforetaksmodellen og bygge videre på en regionalisert
spesialisthelsetjeneste med styring på tre nivåer
• Vurdere en deling av Helse Sør-Øst med bakgrunn i muligheten for bedre styring
og drift
• Sørge for økt politisk styring av sykehusene og at sykehusene samhandler bedre
med primærhelsetjenesten
36
• Styrke lokalsykehusene og sikre kvaliteten ved de minste sykehusene gjennom
god oppgave- og arbeidsdeling mellom sykehusene. Akuttsykehus skal ha
beredskap i kirurgisk vurdering og stabilisering samt kunne håndtere akutte
hendelser
• Satse mer på systematisk utvikling av gode ledere i helsetjenesten
• Etablere en hovedregel om at alle norske sykehus skal ha stedlig ledelse: en
plassjef som har vide fullmakter til å lede sitt ansvarsområde
For å bedre styring av sykehusene vil vi:
• At både kvalitet og økonomi vektlegges til pasientenes beste i styringen av
sykehusene
• Gjennomføre egne foretaksmøter dedikert til kvalitet, ledelse og kompetanse
• Sørge for tung fagkompetanse og god samfunnsforståelse i sykehusstyrene
• Dempe «markedsfinansieringen» av sykehusene ved å redusere den innsatsstyrte
finanseringen og øke rammefinansieringen til sykehusene
• Redusere «rapporteringsveldet» ved å betydelig redusere antall mål i
oppdragsdokumentene til de regionale helseforetakene
• Gjennomgå arbeidsrutiner og prosedyrer for å redusere unødig helsebyråkrati
• Ta et større nasjonalt ansvar for de største investeringene i
spesialisthelsetjenesten
Antibiotikaresistens
Økt antibiotikaresistens er en av vår tids største trusler. Det er knapt utviklet nye
antibiotiske substanser på snart 30 år. Både nasjonalt og internasjonalt haster det å
skjerpe innsatsen i kampen mot bakterier som er motstandsdyktige mot antibiotika.
ARBEIDERPARTIET VIL:
• At Norge tar internasjonalt lederskap for etableringen av ordninger som øker
forskning på, og utvikling, overvåkning og innkjøp av, antibiotika
• Vurdere skjerpet kontroll av multiresistente bakterier hos personer som har blitt
operert utenlands
• Gjennomføre et treningsprogram i kommunikasjon for leger med sikte på å
redusere feilbruk av antibiotika
RUS
Alkohol og andre rusmidler forårsaker hvert år store problemer og lidelser for
mange enkeltpersoner og deres nærmeste. Derfor vil Arbeiderpartiet ha en sterk og
kunnskapsbasert ruspolitikk som forebygger rusproblemer.
For å forebygge og begrense følgene av rusmisbruk vil Arbeiderpartiet:
• Føre en restriktiv alkoholpolitikk
• Opprettholde Vinmonopolets viktige samfunnsrolle
• Vurdere å la Vinmonopolet ta over driften av taxfree-ordningen når gjeldende
avtale utløper. Inntektene til offentlige og private flyplasser videreføres
• Innholdsmerke alkoholholdig drikke
• Sørge for at det på alle arbeidsplasser er retningslinjer for alkoholbruk
• Styrke tiltakene rettet mot barn som vokser opp i hjem med rusutfordringer
• Styrke det rusforebyggende arbeidet i skolen
Arbeiderpartiet mener at rusavhengighet skal møtes med forsvarlig helsehjelp og
sosiale tjenester, ikke bøter og straffeforfølgning. Vi mener derfor det er behov for en
større endring av ruspolitikken i neste stortingsperiode. En omlegging skal innebære
at de helse-, justis- og strafferettslige sidene av dagens politikk reformeres. Reformen 
37
innebærer at dagens sanksjoner mot rusbruk erstattes av alternative reaksjoner som
tar som utgangspunkt at rusmiddelavhengighet er et helseproblem som må møtes med
helsehjelp.
For å få dette bedre til vil vi endre reaksjonene mot narkotika til eget bruk. Dette vil
innebære at narkotika fortsatt vil være ulovlig, men at rusavhengiges overtredelser av
loven møtes med alternative reaksjoner, ikke straff, fra samfunnets side. Alternative
reaksjoner vil kunne være helsehjelp, oppfølgingssamtaler, pålagte helse- og
sosialfaglige oppfølgingsprogrammer, skriftlige advarsler og i ytterste konsekvens bøter
overfor personer som kan sies å åpenbart ikke ha et rusproblem.
For å gi bedre helsehjelp til personer med rusproblemer vil vi:
• Gjennomføre en omlegging av norsk ruspolitikk, hvor de helse-, justis- og
strafferettslige sidene av dagens politikk reformeres
• Narkotika skal fortsatt være forbudt. Rusavhengige skal møtes med god
helsehjelp, ikke straff
• Gi ruspasienter persontilpasset oppfølging knyttet til jobb og bolig
• Tilbudet til ruspasienter skal organiseres som helhetlige og godt koordinerte
pasientforløp uten unødige forsinkelser. Behandlingsforløpet skal inkludere
ettervern ved forpliktende oppfølgingsavtaler mellom helseforetakene og
kommunene
• Sørge for bedre måling av kvaliteten på rusbehandling, og sørge for at resultatene
av ulike behandlingstilbud lettere kan sammenlignes
• Gi sårbare mødre tilbud om oppfølging og utredning på spedbarns- eller
familiesenter
• Som for andre pasientgrupper, sørge for at det er medisinskfaglige og
forskningsbaserte vurderinger som legges til grunn for hva slags medikamenter
og behandlingsmetoder, herunder heroinassistert behandling, som benyttes i
helsehjelp til rusavhengige  
• Innføre brukerrom som skal utvikles i retning av helsehjelpssentre. Inntil dette er
på plass, må det bli tillatt å røyke blant annet heroin på dagens sprøyterom
• Nedsette en ruskommisjon som skal fremme konkrete, kunnskapsbaserte forslag
til hvordan ruspolitikken endres
REPRODUKTIV HELSE OG BIOTEKNOLOGI
Alle har rett til å bestemme over egen kropp. Dagens abortlov balanserer på en god måte
hensynet til kvinnen på den ene side og vernet om fosteret på den andre side.
Vi stiller oss grunnleggende positive til nye behandlingsmåter som den bioteknologiske
utviklingen fører med seg, og vil bekjempe kommersialisering av bioteknologi. Vi
anerkjenner samtidig at mulighetene bioteknologi gir, også kan reise krevende etiske
dilemmaer.
For å sikre kvinners rett til å bestemme over egen kropp vil vi:
• Utvide forsøksordningen med gratis prevensjon
• Jobbe mot innskrenkninger i kvinners rettigheter til selvbestemt abort
• Beholde dagens grense for selvbestemt abort på 12 uker
• At kvinner som vurderer abort, skal behandles likt over hele landet
• At alle gravide som ønsker det, skal få tilbud om tidlig ultralyd
• Si nei til en utvikling der foreldre kan velge egenskaper til sine barn
• Innføre NIPT-test for gravide som har rett på fosterdiagnostikk
For å møte muligheter og dilemmaer innen bioteknologi og medisinsk genetikk vil vi:
• Hjelpe flere til å få barn ved å tillate eggdonasjon 
38
• Åpne for assistert befruktning for enslige
• Ikke tillate surrogati. For barn født i utlandet som opplever manglende rettigheter
når de kommer til Norge, skal barnas beste settes først
ELDRE
Vi lever stadig lenger. Det betyr at mange eldre kan leve flere gode år som pensjonister,
hvor de kan og vil delta og bidra. Samfunnet må legge bedre til rette for aktive eldre.
Eldre som ikke har mulighet til å delta i den digitale hverdagen, skal kunne være en del av
samfunnet på lik linje med alle andre.
De aller fleste ønsker å bo hjemme så lenge som mulig og være sjef i eget liv.
Hjemmesituasjonen må være trygg, og den som bor hjemme, må ha mulighet til sosialt liv
og kontakt med andre.
I dag må altfor mange vente på sykehjemsplass, og kvaliteten i tjenestene varierer
for mye mellom kommunene. Derfor vil vi ha klare mål for kvalitet, en mer målrettet
finansiering og et betydelig statlig bidrag for å ruste opp tilbudet til eldre over hele
landet. Ansatte som skal gi hjelp og omsorg, må ha tid nok. Fremover må kommunene ha
tilstrekkelig bemanning, mer variert kompetanse og bedre organisering av tjenestene.
For å legge til rette for aktive og sosiale eldre vil vi:
• Ta i bruk de store ressursene som seniorene representerer i arbeidsliv,
samfunnsliv og frivillighet
• Avdekke og endre praksis, strukturer og lovgivning som hindrer seniorer i å delta i
samfunnet slik de ønsker
• Videreutvikle «Den kulturelle spaserstokken», som gir kulturtilbud til eldre
• Sørge for at felles møteplasser, aktiviteter, kultur og opplevelser får en sentral
plass i eldre- og omsorgspolitikken
• Satse mer på hjemmebaserte tjenester, hjelpemidler og velferdsteknologi som
kan gjøre det mulig for flere som ønsker det, å bo hjemme så lenge som mulig
• Samarbeide med frivillige lag, foreninger og enkeltpersoner som kan bidra langt
mer i eldreomsorgen, som et supplement til de ansatte i tjenestene
For å sikre at vi har rett kompetanse og nok fagfolk, vil vi:
• Prøve ut en «tillitsreform» i landets kommuner etter modell fra bl.a. København,
der ansvaret ivaretas av mindre, faste team, i nært samarbeid med brukerne
• Ansette personell i hele, faste stillinger med tariffbaserte lønns- og arbeidsvilkår
• Sørge for at kunnskap om velferdsteknologi blir en del av helseutdanningene
• Utdanne flere og ansette ulike faggrupper i omsorgstjenesten
• Sørge for at de som jobber innen helse og omsorg, har gode nok
norskkunnskaper
• Få flere menn inn i pleie- og omsorgsyrker
For å sikre bedre kvalitet og kapasitet vil vi:
• Innføre tydelige og ambisiøse kvalitetsmål i alle ledd i eldreomsorgen
• Basere deler av finansieringen av eldreomsorgen på definerte kvalitetsmål
• Legge opp til enkel rapportering i tjenestene
• Styrke tilskuddsordningen til investering i velferdsteknologi
• Sørge for tilstrekkelig med sykehjemsplasser og heldøgns omsorgsplasser for de
som trenger det
• Legge til rette for nye boformer med brukervennlige og fleksible løsninger,
herunder gjennomføre et prøveprosjekt med studentboliger som etableres i
tilknytning til sykehjems- og omsorgsboliger hvor studenter kan leie rimelig hybel
mot å delta i for eksempel sosiale aktiviteter med beboerne
39
• Videreføre investeringstilskuddet til bygging/renovering av sykehjem og
omsorgsboliger, slik det var før ordningen ble endret i 2016
• Benytte velferdsteknologi basert på åpne systemer
• Lage en strategi for bedre ernæring hos eldre i sykehjem og hjemmetjenesten
• Bekjempe ensomhet og styrke det psykiske helsetilbudet for eldre
• Bygge ut en god demensomsorg med større vekt på fysisk og kognitiv trening
samt støtte til pårørende
• Utarbeide en nasjonal pårørendepolitikk og følge opp pårørende slik at de får
nødvendig støtte og avlastning til å stå i omsorgsoppgaver
• Styrke forskningen på alzheimer, demens og andre nevrologiske sykdommer
• Ta initiativ til mer forskning på eldre LHBT+-personer i Norge for å kartlegge hvilke
særskilte utfordringer de opplever ved å bli eldre, og hvordan hjelpetilbudet kan
tilpasses denne gruppen
For å gi god omsorg ved livets slutt vil vi:
• Styrke den lindrende omsorgen i livets siste fase
• Investere i bedre kompetanse på lindrende behandling hos ansatte i pleie- og
omsorgssektoren
• Styrke samarbeidet med ideelle aktører og frivillige, herunder støtte utprøving
av hospicer i flere fylker i arbeidet med å styrke tilbudet til døende og deres
pårørende
40
41
FEM VIKTIGSTE SATSINGER
Gå i spissen for at Norge når sine klimamål
Menneskeskapte klimaendringer er en av vår tids største utfordringer. Parisavtalen
pålegger Norge et taktskifte i klimapolitikken. Arbeiderpartiet vil
lede an i overgangen til et lavutslippssamfunn og sikre at Norge når sine
ambisiøse klimamål innen 2030.
Gjennomføre en radikal omlegging av transportsektoren
Utslipp av klimagasser må reduseres betydelig på alle transportområder.
Arbeiderpartiet vil satse på nullutslippskjøretøy, bærekraftig biodrivstoff
og fylle- og ladestasjoner i veitransporten. Vi vil etablere landstrøm for de
største havnene, fremskynde elektrifisering av aktuelle fergestrekninger og
satse på klimavennlig skipstrafikk. Bedre kollektivtrafikk i de store byene er
avgjørende. Nybilsalget fra 2025 skal være basert på biler uten utslipp.
Gjøre norsk industri verdensledende innen bærekraft
Norge har sterke industrielle miljøer som kan ta globalt lederskap i
utviklingen av null- og lavutslippsteknologi. Det offentlige skal stille strenge
krav, men også være en sterk partner for industrien og redusere risiko. Et
verdiskapingsprogram for bioøkonomien er ett av mange tiltak. Vi vil legge
til rette for karbonfangst, -bruk og -lagring, og legge til rette for at norsk
sokkel kan bli et fremtidig karbonlager for Europa.
Gjøre det lettere å ta klimavennlige valg
Det må bli enklere og mer lønnsomt å ta bærekraftige valg i hverdagen.
Arbeiderpartiet vil investere mer i sykkel- og gangstier og legge til rette for
at flere byer kan velge smarte, miljøvennlige løsninger for kollektivtransport
og tjenestetilbud for innbyggerne. Vi vil redusere matsvinn, stille strengere
krav til miljømerking av varer og sørge for bedre ordninger for pantreparasjoner
og gjenbruk.
Utvikle Norges lederskap internasjonalt
Arbeiderpartiet vil at Norge skal ta en sterkere lederrolle i internasjonal
klimapolitikk. Norge skal bidra til klimatiltak og klimatilpasning i
utviklingsland, til rettferdig omstilling og til investeringer i fornybar energi
i fremvoksende økonomier. Klima- og skogsatsingen skal fortsatt være
viktig for Norge. Vi skal bidra til en høyere kvotepris i EUs kvotesystem og til
utvikling av internasjonale virkemidler for utslippsreduksjoner.
Klima
DEL 1 - VÅRE HOVEDSAKER
42
Klimaproblemet er en av vår tids største utfordringer. Hvis vi ikke lykkes
med å kraftig redusere de globale utslippene de neste tiårene, vil verden
oppleve dramatiske og uoversiktlige endringer.
Med Paris-avtalen fikk verden endelig en internasjonal klimaavtale med reell og global
deltakelse fra alle land. Paris-avtalen forplikter oss til å arbeide for å holde økningen i den
globale gjennomsnittstemperaturen godt under to grader.
For å nå Paris-målet må Norge kutte utslipp nasjonalt og være en pådriver i det
internasjonale klimaarbeidet. Vi skal bli et lavutslippssamfunn, og innen 2030 skal vi
være klimanøytrale.
Klimapolitikken virker i samspill med næringspolitikken, som er nærmere omtalt i del 2:
Næring og naturressurser.
INTERNASJONALT KLIMAARBEID
Norges rolle som pådriverland i internasjonal klimapolitikk må styrkes. På samme måte
som målet om utslippsreduksjoner er førende for politikkutviklingen nasjonalt, vil vi
internasjonalt støtte økonomisk utvikling med lave utslipp på en måte som bidrar til en
rettferdig omstilling av arbeidsstyrken, og bidra til klimatiltak i utviklingsland.
Bevaring av regnskog bidrar til gode resultater både i et klima- og et utviklingsperspektiv.
Vi vil videreføre regnskogsatsingen på et høyt nivå. Norge skal også bidra til andre
klimatiltak og klimatilpasning i utviklingsland. Investeringer i fornybar energi og
infrastruktur skal spesielt prioriteres. Vi vil fortsette å arbeide for internasjonale
virkemidler for utslippsreduksjoner og en pris på CO2.
Innsatsen mot kortlivede klimagasser, som svart karbon og metan, må økes. Reduksjon
av slike utslipp vil ha en raskere positiv klimaeffekt. Samtidig har disse klimadriverne
en spesielt stor effekt på issmelting. Norge må utnytte sin posisjon i det arktiske
samarbeidet for å fremme tiltak mot kortlivede klimadrivere.
EUs klima- og energipolitikk er viktig for Norge, og vil bli enda viktigere når EUs
energiunion kommer på plass. Vi vil øke Norges innflytelse gjennom aktivt å påvirke EUs
klima- og energipolitikk, og ved å utnytte handlingsrommet som ligger i EØS-avtalen.
ARBEIDERPARTIET VIL:
• Følge opp Paris-avtalen
• Jobbe internasjonalt for kutt i subsidier til forbruk av fossilt brennstoff og for en
global prising av CO2
• Følge opp regnskogsatsingen (REDD+). Inngå avtaler om vern av regnskog med
flere land Norge har et tett samarbeid med
• At Norge skal ta et sterkt lederskap når det gjelder finansiering av klimatiltak og
klimatilpasning i utviklingsland
• At Norge skal være karbonnøytralt i 2030
• Arbeide for at kvoteprisen i EUs kvotesystem utvikles slik at kvotesystemet bidrar
både med utslippsreduksjoner og teknologiutvikling
• Bruke handlingsrommet i EØS til å fremme klimavennlige investeringer
• Bidra til arbeidet for å redusere klimagassutslipp fra internasjonal luftfart og
skipsfart
• Fortsette arbeidet for å kutte kortlivede klimagasser med særlig vekt på
konsekvenser for nordområdene
UTSLIPPSKUTT NASJONALT
Målet om 40 prosent utslippskutt innen 2030 skal oppnås i samarbeid med EU. Både
petroleumsvirksomheten og fastlandsindustrien i Norge er en del av EUs kvotesystem. 
43
Når det gjelder transport, jordbruk, bygg og avfall, må det gjøres store utslippskutt
nasjonalt. Det haster med å gjennomføre endringer som bidrar til faktiske utslippskutt.
Norge har sterke industrimiljø, blant annet innen kraftforedlende industri, verftsindustri,
marin og maritim sektor, skognæringer og petroleumsindustri. Inntil kvoteprisen i EUs
kvotesystem bidrar til både utslippsreduksjoner og teknologiutvikling, må staten i
samarbeid med næringene se på andre muligheter for å oppnå disse målene. Vi vil legge
til rette for at disse industrimiljøene kan satse mer på tiltak og teknologiutvikling som
bidrar til utslippsreduksjoner. Vi vil sikre at klimapolitikken bidrar til å posisjonere norsk
næringsliv for lavutslippssamfunnet og skape arbeidsplasser for fremtiden.
Vi vil innføre en klimalov som overordnet styringsinstrument i klimapolitikken. Den skal
inneholde styringsmekanismer for å nå de utslippsmålene som loven fastsetter. Målene
skal være forpliktende og skal anvise utslippsbaner for alle sektorer. Det skal rapporteres
i de årlige statsbudsjettene om hvordan budsjettet påvirker Norges klimagassutslipp.
Enova vil stå sentralt i arbeidet med å redusere klimagassutslippene. De skal legge til
rette for tiltak som bidrar til å redusere klimagassutslippene vesentlig, gjennom støtte
til å utvikle ny teknologi, men også gjennom støtte til å ta i bruk eksisterende null- og
lavutslippsteknologi. Her er fyllestasjoner for nullutslippsbiler, biodrivstoff, karbonfangst
fra industrianlegg, landstrøm og elektrifisering av fergeflåten spesielt viktige områder.
ARBEIDERPARTIET VIL:
• Følge opp Paris-avtalen i samarbeid med EU, ved 43 prosent kutt i kvotepliktig
sektor og 40 prosent kutt i ikke-kvotepliktig sektor innen 2030
• Gjennomføre en utredning av Norges karbonrisiko
• Ha en klimalov som regulerer hensiktsmessige rapporterings- og
styringsmekanismer mellom Storting og regjering på klimaområdet, og hvor
utslippsforpliktelsene blir førende
• Kutte klimagassutslippene ved å satse på fyllestasjoner for nullutslippskjøretøy,
biodrivstoff, landstrøm og elektrifisering av fergeflåten, og karbonfangst og
-lagring
• At Enova i sitt mandat skal legge til rette for å redusere klimagassutslippene i
Norge
• Styrke Enova ved å øke fondet for klimateknologi, fornybar energi og
energiomlegging til 100 milliarder kroner, og vurdere krav om teknologiutvikling i
Norge
• Stimulere til at nye og eksisterende bygg reduserer sitt energiforbruk
• Legge til rette for økt bruk av fornybare materialer som klimatiltak i
byggevirksomhet
UTSLIPPSKUTT LOKALT
For at vi skal nå målet om et lavutslippssamfunn, må vi også redusere utslippene lokalt.
Det er en felles oppgave. Det offentlige må bidra til kutt, og samtidig legge til rette for at
vi som enkeltmennesker kan ta klimavennlige valg. Vi kan bare lykkes i et tett samarbeid
mellom innbyggerne, næringslivet, organisasjonslivet, staten og kommunen.
ARBEIDERPARTIET VIL:
• Belønne kommuner som kutter betydelig i sine klimagassutslipp, med tilskudd til
flere miljøtiltak
• Tilrettelegge for utvikling av smarte byer i Norge, som kan møte de store
utfordringene ved hjelp av ny teknologi, gode løsninger og innbyggerinvolvering
• Bidra til at befolkningen i områder med stor boligbygging får kort vei til
grøntarealer
44
• Redusere energibruken i offentlige bygg og øke andelen nullutslippsbygg blant
kommunale nybygg
• At innkjøp og kontraktstildeling brukes til å fremme energieffektivitet, klima og
miljøhensyn i virksomheten
Satsing på kollektiv, sykkel og gange
I byområdene vil vi gjøre kollektivtransport, sykkel og gange mer attraktivt og
tilgjengelig. Vi vil derfor prioritere en sterk satsing på bymiljøavtaler i kommende Nasjonal
transportplan, slik at fylkene kan gi et godt kollektivtilbud til innbyggerne. Det vil bidra
til reduserte klimagassutslipp, men vil først og fremst redusere lokal forurensing og løse
køproblemer i byområdene.
 ARBEIDERPARTIET VIL:
• Øke innsatsen for å trygge de myke trafikantene ved å satse på gang- og
sykkeltiltak, forebyggende arbeid og forskning
• Stimulere til etablering av flere bildelingsløsninger og gjøre tilgjengelig
biloppstillingsplasser for bildeling nær knutepunkter, og i nye, større bolig- og
næringsprosjekter
• At bykommunene samarbeider med omkringliggende kommuner for å få til en
samlet utbygging som minimerer transportbehovene og nedbygging av matjord,
kulturlandskap og natur
Avfall og gjenbruk
I en lavutslippsøkonomi må ressursene gjenbrukes. Det betyr blant annet mer effektiv
bruk av ressurser i industrien, bedre utnyttelse av biprodukter fra industrien til nytt råstoff
og bedre utnyttelse av plast og annet avfall. Dette kalles «en sirkulær økonomi». Vi vil
sette fart i utviklingen av en sirkulær økonomi av hensyn til miljøet, og fordi det vil gi
opphav til nye næringer og arbeidsplasser.
ARBEIDERPARTIET VIL:
• Bidra til mer gjenbruk og ressurseffektivitet
• Stille krav til mer miljøvennlig produktdesign og materialbruk, reparasjon og økt
kapasitetsutnyttelse
• Utrede muligheten for å begrense mengden plast i forbruksprodukter
• Øke målet for materialgjenvinning og ombruk
• Styrke forskningen på og fremme tiltak for å redusere bruken av mikroplast
• Utvide panteordningen til også å omfatte elektronikk og andre
emballasjekrevende forbruksvarer
• Innføre fullstendig kildesortering for matsortering og plast i alle storbyer, slik at
matavfall i større grad kan utnyttes i produksjon av biogass
• Vurdere bedre garantiordninger for å sikre lengre levetid på produkter
• Øke bruk av råvarer som stammer fra gjenvinning av avfall
• Styrke muligheter for norsk gjenvinningsindustri og norske teknologileverandører
gjennom økt materialgjenvinning
• Jobbe for en felles europeisk panteordning
Klima, helse og forbruker
Klimapolitikken henger tett sammen med forbruker- og helsepolitikken. Det som er sunt
for oss som enkeltmennesker, er i mange tilfeller også sunt for planeten. Derfor vil vi vil
legge mer vekt på sektorovergripende tiltak som tar utgangspunkt i sammenhengene
mellom sunn og bærekraftig matproduksjon, folkehelsegevinster og reduksjon av
klimautslipp. Forbrukerne spiller en nøkkelrolle.
45
Det er behov for en sterkere kobling mellom klimatiltak og godt HMS-arbeid. For
eksempel vil utslippsfrie byggeplasser både være et godt klimatiltak og gi et bedre
arbeidsmiljø.
ARBEIDERPARTIET VIL:
• Styrke forbrukermyndighetene og -tilsynenes rolle
• Styrke tverrfaglig forskning innenfor bærekraft, klima og helse
• Stille skjerpede krav til utslipp, innhold, merking og informasjon når det gjelder
forbruksprodukter
• Styrke dialogen mellom forskere, næringsliv, arbeidslivets parter, sivilsamfunn og
politikere for å finne løsninger på tvers av fag og felt
• Endre konkurranseloven for å skape insentiver for et mer bærekraftig forbruk
EN KLIMAVENNLIG TRANSPORTSEKTOR
De store nasjonale utslippene kommer fra transportsektoren. Vi vil derfor redusere
klimautslippene fra transportsektoren kraftig. Dette skal vi gjøre samtidig som folk skal
kunne reise til og fra skole, arbeid og fritidsaktiviteter på en enkel og effektiv måte. Vi vil
sette inn tiltak der effektene er størst.
I mange deler av landet er bilen eneste alternativ, og på samme måte mangler
næringslivet alternativer til lastebiltransport. Det må legges til rette for rask innfasing av
bærekraftig biodrivstoff og overgang til nullutslippskjøretøy.
For lastebiler, busser, skip, fiskebåter og ferger vil elektrisitet og hybridteknologi kunne
være en av løsningene, men på kort sikt vil biodrivstoff og hydrogen være mer realistisk.
For luftfarten vil biodrivstoff trolig være løsningen også på lang sikt. Vi vil gjøre det
attraktivt for næringslivet å velge klimavennlige løsninger.
Skipsfart står for nærmere en femtedel av utslippene i transportsektoren. Enova
vil ha en betydelig rolle gjennom tilskudd til etablering av landstrøm og lav- og
nullutslippsteknologi, spesielt i fergeflåten.
Mange ferger eid av fylkeskommunene er modne for utskifting. Valg av teknologi i
de nye fergene vil låse utslippsnivået fra denne trafikken i lang tid fremover. Vi vil
derfor at staten i en periode skal bidra med midler til et program for å realisere null- og
lavutslippsløsninger på fergestrekningene.
ARBEIDERPARTIET VIL:
• Utrede bruk av fleksibel veibruksavgift som varierer med geografisk plassering og
utslippsintensitet i drivstoffet
• Utvikle ulike modeller for miljødifferensierte bompengeordninger og
lavutslippssoner med mål om at klimagassutslippene skal gå ned og luftkvaliteten
i urbane områder skal bli levelig for alle
• At nybilsalget i 2025 skal være basert på nullutslippskjøretøy. Hvis den
teknologiske utviklingen tillater det, bør dette skje raskere
• At det etableres et landsdekkende nett av fyllestasjoner for nullutslippsbiler,
og at avgiftssystemet fortsatt brukes aktivt for å stimulere til kjøp og bruk av
klimavennlige biler
• Opprette et eget CO2-fond for transport i næringslivet slik at transportørene
kompenseres for eventuelle merkostnader ved kjøp av nye lastebiler, busser og
skip.
• Trappe opp omsetningskravet for bærekraftig biodrivstoff til 40 prosent innen
2030
• Stimulere til en bærekraftig industriell verdikjede for biodrivstoff basert på norsk
skog
46
• Etablere et lav- og nullutslippsprogram for fergeflåten
• Etablere landstrøm i de største havnene innen 2030
• At kollektivtrafikken i 2020 som hovedregel benytter null- eller
lavutslippsteknologi eller klimanøytralt drivstoff. Anbud før 2020 skal ha krav om
reduserte utslipp
• Bygge ut kollektivfelt i og rundt de store byene, og vurdere å gjøre eksisterende
filer på flerfelts innfartsveier om til kollektivfelt
• At staten skal bidra med inntil 70 prosent av investeringskostnadene i store
kollektivutbygginger i storbyområdene
UTSLIPPSKUTT I INDUSTRIEN
Norge har mange industrielle fortrinn. Vi har god tilgang på fornybar energi, en høyt
utdannet befolkning, sterke industrielle kompetansemiljøer samt stabile og langsiktige
rammer for samfunnsutviklingen. Norsk industri har gjennom mange år redusert sine
utslipp, først og fremst gjennom å utvikle og ta i bruk ny teknologi. Det gir vår industri
et konkurransefortrinn i en verden som i økende grad etterspør klimavennlige løsninger,
men behovet for fortsatt omstilling er til stede.
Globale endringer i energimarkedene vil påvirke petroleumssektoren i Norge. Det
er derfor viktig å skape nye muligheter, slik at kompetansen som i dag er knyttet til
produksjonen på norsk sokkel, kan brukes til å utvikle andre og nye næringer i Norge.
Norge har sterke kompetansemiljøer som ligger i front i utnyttelsen av bioressurser fra
hav, jord og skog. Vi vil legge til rette for en bred og sterk bioøkonomisk satsing, der vi
videreutvikler eksisterende kompetansemiljøer og utvikler nye verdikjeder, klynger av
bedrifter og forskningsmiljøer.
Petroleumssektoren har mange installasjoner med lang levetid, og her vil
utslippsreduserende tiltak være spesielt viktig. Valg av løsninger låser utslippsnivået
i tiår fremover. I petroleumsindustrien ligger det mange muligheter i overgangen
til lavutslippssamfunnet, ikke minst i samspill med havbasert fornybar energi.
Petroleumsnæringen må spille en sentral rolle i satsingen på karbonfangst og -lagring
(CCS).
CCS er en betingelse for å nå klimamålene. Norge kan ta en ledende rolle i å utvikle
slik teknologi. Vi har allerede verdensledende forskningsmiljøer på feltet. Det gjør oss
godt posisjonert for fremtiden. Vi vil undersøke mulighetene for å etablere et europeisk
sentrallager for CO2 i Nordsjøen. Dette kan sikre både norske arbeidsplasser og inntekter
fra norsk sokkel i lang tid fremover. Dagens infrastruktur i Nordsjøen vil kunne brukes
videre. Med karbonfangst, -bruk og -lagring vil det dessuten åpne seg enda flere
industrielle muligheter, som produksjon av hydrogen basert på norsk gass med CCS.
ARBEIDERPARTIET VIL:
• Legge til rette for teknologiutvikling som reduserer klimagassutslipp i
partnerskap med industrien
• Utrede mulighetene og, hvis mulig, legge til rette for at norsk sokkel kan bli et
europeisk lager for CO2
• At det kuttes utslipp i fastlandsindustrien og petroleumssektoren, blant annet
gjennom et program for fullskala karbonfangst
• Bruke kompetanse fra petroleumssektoren til å satse på havbasert fornybar
energi og karbonlagring
47
48
49
AKTIV NÆRINGSPOLITIKK
For Arbeiderpartiet er arbeid til alle jobb nummer én. Skal vi lykkes
med dette, er det avgjørende å ha bedrifter og et næringsliv som driver
lønnsomt og har vekst i hele landet. Derfor vil Arbeiderpartiet føre en aktiv
næringspolitikk, som legger til rette for et nyskapende, kunnskapsbasert
og klimavennlig næringsliv. Norge skal være det beste landet i verden å
drive næringsvirksomhet i.
Vi lever i en tid med store teknologiske endringer. Norge har gode forutsetninger
for å lykkes med endringene vi skal gjennom. Vi har høy kompetanse, kompetente
brukere, et velorganisert samfunn og sterke næringer å bygge videre på. Den norske
samarbeidsmodellen i arbeidslivet, med høy kompetanse, små forskjeller og høy grad av
tillit, gir et godt grunnlag for å bygge den kompetansen og endringsvilligheten som kreves
for å lykkes i en situasjon med raske teknologiske endringer.
Offentlig sektor er en viktig kunde for norsk næringsliv. Det er viktig at anbud blir
utformet på en måte som gjør norsk og lokalt næringsliv konkurransedyktig.
For å lykkes med å skape mange nye arbeidsplasser fremover trengs det et tettere
samspill mellom industrien, forskningsinstitusjonene og staten.
ARBEIDERPARTIET VIL:
• Etablere egne nasjonale forskningsprogrammer innenfor strategiske næringer
• Bruke det offentliges innkjøpsmakt målrettet for å utvikle gode hjemmemarkeder
for strategisk viktige næringer innenfor handlingsrommet i EØS-avtalen
• Støtte etablering av et toppindustrisenter som legger til rette for samarbeid,
deling av kompetanse og testfasiliteter for å øke digitaliseringstempoet i norsk
næringsliv
• Digitalisere og forenkle offentlig byråkrati
• Støtte opprettelsen av industrinære testsentre for å sørge for at ny teknologi og
kunnskap raskt kan tas i bruk
• Forenkle krav til rapportering fra næringslivet
• Styrke de regionale virkemidlene for å bidra til nye arbeidsplasser i hele landet
• Bidra mer i en tidlig fase av nye bedrifter og ideer, gjennom at deler av
virkemiddelapparatet kan ta større risiko enn i dag
• Fremme en stortingsmelding om varehandelen
Fremtidens verdiskaping
Norge kan ikke være best på alt. Derfor vil vi prioritere strategisk viktige næringer med
vekstpotensial. Da vil vi legge vekt på tre kriterier:
• At vekst- og verdiskapingspotensialet er stort
• At Norge har kompetansemessige eller naturgitte fortrinn
• At det er samspillseffekter knyttet til teknologi og kompetanse på tvers av
næringer
Innsatsen skal i større grad målrettes mot disse næringene. Ordningene vi har tilgjengelig
innen forskning, kompetansebygging og i øvrig virkemiddelapparat, skal samordnes
bedre. Målet er at myndigheter, akademia, frivillige og private krefter spiller mer på lag.
Næring og naturressurser
DEL 2
50
Kriteriene over, og vår evne til å bidra til å løse utfordringer samfunnet står overfor, må
vektlegges når vi skal finne våre strategiske satsingsområder.
Norge er en energinasjon. Eksport av energibærere er Norges suverent største
eksportnæring. Landet har bygget opp en leverandørindustri til olje- og gassnæringen
som har stor eksport og et potensial for videre utvikling. Også innen fornybar energi
har Norge muligheter til å ta større eksportandeler. Vi ser stort potensial i overføring av
kompetanse fra olje- og gassnæringen til fornybar energi, også på leverandørsiden.
Norges største naturressurser finner vi i havrommet. Det marine og det maritime
næringslivet utgjør, sammen med offshorevirksomheten og leverandørindustrien, våre
mest komplette næringsklynger.
Tilgangen til rimelig, fornybar kraft gjennom vannkraften har bidratt til utviklingen av
en konkurransedyktig kraftforedlende industri i Norge. Teknologiutviklingen i denne
næringen er høy. Implementering av ny teknologi har gitt økning i produksjonsvolum og
reduksjon av klimagassutslipp.
Norge har store muligheter for å øke verdiskapingen innen bioøkonomi. En satsing på
bioøkonomi dreier seg om å legge til rette for omstilling fra fossilt til fornybart. Her ligger
store muligheter for økt verdiskaping og nye arbeidsplasser blant annet innen jord og
skog.
Norge har store muligheter innen helse- og velferdsteknologi. Vi har et biobank- og
helsedatamateriale i stort format med stor internasjonal verdi. Norge er attraktivt på
grunn av sin helhetlige og gode helsetjeneste, sin stabile og oversiktlige befolkning og
gode nasjonale registre og diagnostiske biobanker. Arbeiderpartiets mål er at Norge blir
en pionernasjon innen e-helse, og at vi innen 2025 blir det ledende landet i Europa.
IKT-næringen og kunnskapsintensive tjenester har blitt en av våre store vekstnæringer,
og en viktig driver for vekst i nesten alle andre næringer. Vi mener potensialet for videre
utvikling av IKT-næringen i Norge er stort.
I tillegg vil vi løfte tverrgående teknologi og kompetanse som er med på å muliggjøre
andre satsinger, slik som materialkunnskap og bioteknologi.
Samtidig er det viktig å kunne støtte opp under nye næringer som vi i dag ikke kjenner,
eller som viser overraskende vekstpotensial.
Vi ønsker derfor en todelt strategi på næringsutviklingen:
1. De overordnede som skal styre de langsiktige prioriteringene våre
2. De rullerende strategiske. Dette er avgrensede programmer for utvalgte
sektornæringer som har spesielle vekstmuligheter
I tillegg må næringspolitikken for øvrig ivareta bredden i norsk næringsliv og de store
driverne for sysselsetting i Norge: varehandel, bygg og anlegg og transport.
Norge som industrinasjon
Industrien skaper store verdier og mange arbeidsplasser i Norge. Vi vil gi norsk
industri en enda større plass i norsk arbeids- og næringsliv. Norge har mange fortrinn
som gjør det mulig, blant annet rik tilgang på naturressurser, høy kompetanse og
konkurransefortrinnene som ligger i den norske modellen. Det ligger et stort, uforløst
potensial innen flere industrielle sektorer, blant annet kraftforedlende industri, designog
merkevaredrevet industri samt råvareindustrien. Mineralnæringen må utvikles videre
med høye miljøkrav og med vekt på produktutvikling og innovasjon. Ambisjonen om å ta
ressursene våre i bruk, både på land og i havet, skal kjennetegne norsk industripolitikk.
Fremover må norsk industri få gode og langsiktige rammebetingelser. 
51
I Norge er vi gode på å utnytte våre regionale fortrinn. Naturressursene våre er fordelt
utover hele landet, og for å få maksimalt ut av disse er det viktig å legge til rette for at folk
kan bo og jobbe i nærheten av der naturressursene er.
ARBEIDERPARTIET VIL:
• Sikre industrien konkurransedyktige og langsiktige rammebetingelser som
styrker Norge som vertsnasjon for fremtidsrettet industri, blant annet ved å
utnytte rammeverket i EU
• Styrke statlige ordninger for å øke investeringsnivået i fastlandsindustrien og
sørge for at disse virker sømløst mot bedriftene
• Utnytte at Norge har naturlige forutsetninger for å produsere kritiske metaller for
norsk og europeisk industri, og i samarbeid med industrien legge til rette for at
norske bedrifter skal kunne lykkes i dette markedet
• Sikre konkurransedyktige rammebetingelser for nye store industriinvesteringer,
herunder garanti- og låneforsterkningsordninger som ligger innenfor regelverket
om statsstøtte i EØS-avtalen
• Utvikle ordninger for pilotering/uttesting av ny teknologi, herunder
demonstrasjonsanlegg, hvor også driftsdeltakelse inkluderes
• Legge til rette for at fornybare energiressurser benyttes til videre utvikling av
norsk kraftforedlende industri
• Videreføre CO2-kompensasjonsordningen etter 2020
• Gjennomgå ordningen med opprinnelsesgarantier og varedeklarasjon og hvordan
dette samsvarer med den fysiske leveransen av kraft
• Utvikle bedre samarbeidsarenaer på tvers av industrisektorer, forskning- og
utdanningsinstitusjoner, finansinstitusjoner og myndigheter
• Prioritere en strategisk satsing for å knytte sammen design, merkevare og
miljøvennlig produksjon
• Bidra til tettere kobling mellom design- og merkevaredrevet industri og
råvareindustrien i Norge
• Styrke mineralforvaltningen for å kunne ivareta fremtidens miljøkrav, samiske
rettigheter og veilede kommunene
• Øke FoU-innsatsen for å få til mer produktutvikling, innovasjon og alternativ bruk
av avgangsmasser
• At gruveavfall som hovedregel skal benyttes til tilbakefylling og alternativ bruk
(som f.eks. pukk, grus, asfalt)
• At det skal gjennomføres konsekvensutredning om alternative deponiområder før
sjødeponi vurderes/tas i bruk
Innovasjon og teknologi
I et høykostnadsland som Norge henger forskning, teknologi og næringsutvikling ofte
tett sammen. I et land med mange små og mellomstore bedrifter er det derfor en viktig
offentlig oppgave å gjøre forskning og teknologi lett tilgjengelig, også for bedrifter med
begrensede ressurser. Norge har store industrilokomotiver som nå utfordres, ikke minst
av ny digital teknologi.
ARBEIDERPARTIET VIL:
• Utvide bruken av langsiktige samarbeidsprosjekter mellom forskning og
næringsliv, slik som SFI (Sentre for forskningsdrevet innovasjon) og sentre for
miljøvennlig energi (FME)
• Sikre et mer sømløst virkemiddelapparat som ivaretar næringslivet behov
• Bruke det offentliges innkjøpsmakt til å stimulere til innovasjon
• Tilrettelegge for tilgang til prototypeverksted 
52
• Styrke samarbeidsarenaene, industriparkene og klyngeprogrammene – særlig på
tvers av bransjer og næringer
• Styrke ordninger for overføring av kompetanse og teknologi mellom ulike sektorer
for å utløse uutnyttede teknologiske muligheter i nye og eksisterende næringer
• Legge til rette for medarbeiderdrevet innovasjon som øker produktiviteten,
gjennom å satse på kompetanseheving og trygge arbeidsplasser
Gründere og norsk eksport
Norge trenger flere eksportbedrifter. Det offentlige støtteapparatet er i dag for svakt og
for fragmentert. Institusjoner som Innovasjon Norge, GIEK og Eksportkreditt må ha et mer
sømløst forhold.
ARBEIDERPARTIET VIL:
• Ha som mål at gründere får én kontaktperson å forholde seg til i møte med et
offentlig samordnet støtteapparat
• Bruke statlige virkemidler for å gjøre det mer attraktivt for private investorer å
investere tidlig i nye bedrifter
• Vurdere nye skatteinsentiver for oppstartsbedrifter, som for eksempel å gjøre det
gunstigere med opsjoner for ansatte i oppstart av bedrifter
• Etablere et akseleratorprogram for vekstbedrifter med særlig eksportpotensial for
å styrke kapitaltilgangen i en tidlig fase
• Vurdere konkrete tiltak og sterkere virkemidler for å stimulere til nye digitale
selskaper, som statlig kapital til nye venturekapitalfond
• Utrede bedre sosiale ordninger for selvstendig næringsdrivende
• Føre en handelspolitikk som gir norsk næringsliv god adgang til markeder i
utlandet
• Sikre tilgang til venturekapital som for eksempel fond-i-fond
• Evaluere virkemiddelapparatet for å sikre riktig tilgang på kapital i en tidlig fase,
herunder Argentum og Investinor
Hjemmemarkeder og offentlige anskaffelser
For mange norske bedrifter er tilgang til hjemmemarkedet viktig. Det gjelder spesielt i
en tidlig fase av selskapets utvikling. Det offentlige må bidra til at norske bedrifter kan
etablere seg på hjemmemarkedet. Det offentlige skal være en krevende og modig kunde
for å stimulere til grønn konkurransekraft. Offentlige innkjøp bør bidra til innovasjon
og klima- og miljøvennlige løsninger. Satsing på kompetanse skal lønne seg mer enn
lavlønnsstrategier.
ARBEIDERPARTIET VIL:
• Stille økte krav til innovasjon og bærekraftige løsninger i offentlige anbud
• Styrke det offentliges innkjøpskompetanse i alle ledd
• Bidra til raskere prosesser for patentering og kvalitetssikring slik at veien til
markedet blir kortere
• Forsterke ordningene vi har i dag for testing og pilotering, også i stor skala
• Bruke avgiftspolitikken aktivt for å stimulere til klimavennlige valg og dermed
styrke hjemmemarkedet for klimavennlig teknologi
OFFENTLIG EIERSKAP
Staten er eier av flere av de største bedriftene i Norge. Det sikrer at fellesskapet eier
kritisk infrastruktur og viktige naturressurser. Det statlige eierskapet gjør også at viktige
kompetansemiljøer som ellers ville forsvunnet til utlandet, forblir i Norge. Derfor sier
Arbeiderpartiet nei til at staten selger seg ned i strategisk viktige selskaper for Norge. I
stedet vil vi bruke det offentlige eierskapet aktivt og forvalte statens eierposisjoner på en
profesjonell og ansvarlig måte.
53
Vi har som mål at strategisk viktige bedrifter beholder en sterk forankring i Norge.
Med hovedkontor følger viktige stabsfunksjoner, FoU og nasjonalt ansvar, noe som gir
viktige ringvirkninger. Vi vil supplere satsingen vi gjør gjennom forskningsmidler og
virkemiddelapparat, ved bevisst å bruke statlig eierskap for å sørge for at større, etablerte
nøkkelbedrifter bevarer sin norske forankring. Ledende selskaper med statlig eierskap
bør være viktige lokomotiver i utvikling av nye produkter og tjenester. Dette må skje
gjennom anvendelse av ny teknologi og klimavennlige løsninger.
ARBEIDERPARTIET VIL:
• Ha et sterkt statlig eierskap, som sikrer kontroll over naturressurser, viktig
infrastruktur og eierskap i strategisk viktige industribedrifter
• At bedrifter som har staten som eier, skal ta samfunnsansvar både lokalt,
regionalt, nasjonalt og internasjonalt
• Legge til rette for samarbeid mellom selskaper der staten har en eierposisjon,
og private selskaper, der dette kan bidra til økt innovasjon, nyskaping og
investeringsvilje
• Utrede om en styrking av dagens eierskapsforvaltning kan sikre nasjonal
forankring av strategiske bedrifter sammen med private eiere
• Sikre moderasjon i lederlønningene i selskaper der staten er eier
HAV
Arbeiderpartiet vil utvikle og gjennomføre en ambisiøs havstrategi for Norge. Målet er at
vi utvikler ny kunnskap om bærekraftig verdiskaping i havrommet og bidrar til flere nye
lønnsomme arbeidsplasser i eksisterende og nye havnæringer.
På samme måte som Norge i Arbeiderpartiets regjeringstid ble toneangivende i
utviklingen av nordområdene, setter vi nå som ambisjon at Norge skal sette internasjonal
dagsorden for ivaretakelse av havets helse og en bærekraftig bruk av havressursene.
Norske bedrifter, fagmiljøer og myndigheter må spille på lag og lede an i utviklingen av
havets muligheter.
Det marine og maritime næringslivet utgjør sammen med offshorevirksomheten og
leverandørindustrien våre mest komplette næringsklynger. Felles for alle disse næringene
er at de har tilknytning til havet, at de består av verdensledende bedrifter, at de skaper
store verdier, og at de har stor betydning for bosetting og sysselsetting over hele landet.
Innen fiskeri og havbruk, skipsfart og maritim næring, petroleum og fornybar energi ligger
det også et stort potensial for fremtidig verdiskaping og nye lønnsomme arbeidsplasser.
Kunnskap fra fiskerier og skipsfart gir muligheter for å satse på nye havbaserte næringer,
som mineralutvinning på havbunnen, marin bioprospektering, marin ingrediensindustri og
gjennom å høste av havets fornybare energi.
Ikke noe land i verden er i bedre posisjon til å lede an i utviklingen av havets muligheter
enn Norge. I tillegg til våre naturgitte fortrinn og våre sterke havnæringer har vi
solide fagmiljøer knyttet til havet. Viktige deler av høyere utdanning er innrettet mot
utnyttelse av ressursene i havet, og vi har universiteter, høyskoler og institutter med
spisskompetanse om havet.
Et godt havmiljø er en forutsetning for fremtidig næringsutvikling og bosetting basert
på ressursene i havrommet. Norge har et velfungerende og godt forvaltningsregime
for aktivitetene i havet og har vært tidlig ute med å utvikle og praktisere helhetlige
forvaltningsplaner for alle de norske havområdene.
Arbeiderpartiet vil fortsette arbeidet for å styrke internasjonale avtaler og konvensjoner
for bærekraftig bruk av naturressursene og for beskyttelse av det marine miljøet.
I EN NY HAVSTRATEGI FOR NORGE VIL ARBEIDERPARTIET:
• Samordne forskningsinnsatsen på havet og havets ressurser
54
• Etablere et verdiskapingsprogram for havet
• Bygge ut relevant forskningsinfrastruktur som blant annet Ocean Space Senter,
og vurdere å etablere et kompetansesenter for hav og arktiske spørsmål i Tromsø
• Sikre god og effektiv maritim infrastruktur
• Ta lederskap internasjonalt for samarbeid om havets helse
De konkrete punktene for å realisere dette ligger i de relevante fagkapitlene.
Fiskeri
Fiskeressursene er fellesskapets eiendom og skal underlegges en bærekraftig
forvaltning. De skal bidra til økt verdiskaping og sysselsetting i en fremtidsrettet
fiskerinæring langs kysten.
Vårt mål er at Norge skal være verdens fremste sjømatnasjon. For å lykkes må det satses
mer på forskning, teknologiutvikling og forbedringer i produksjonen. Vi vil legge til rette
for en fiskeflåte som er ledende på teknologiutvikling, sikkerhet, kvalitet og lønnsomhet.
Utvikling av ny og bedre teknologi som kan bidra til å øke kvaliteten og skape mer
effektiv produksjon, må stå sentralt. I tillegg er det behov for teknologi for behandling og
prosessering av biprodukter og restråstoff, for en bedre ressursutnyttelse og økt samlet
verdiskaping. Lønnsomme, helårlige arbeidsplasser i fiskerinæringen er et viktig mål.
Fiskeflåten spiller også en viktig rolle for å lykkes innen utviklingen av marin bioteknologi.
Pliktsystemet ble skapt for å sikre fiskeforedlingsbedrifter i Finnmark, Troms og Nordland
tilgang på råstoff, spesielt i deler av året da kystflåten ikke leverer nok fangst. Vi vil
modernisere og justere pliktsystemet for å sikre jevn tilgang av egnet råstoff til industrien.
Målet er å få fisken som omfattes av pliktsystemet, på land og inn til anleggene, slik at
den kan skape aktivitet, lønnsomhet og moderne arbeidsplasser.
Den norske sjømatnæringen opererer i et globalt marked og skal baseres på lønnsom
drift. Derfor er det viktig med langsiktige og forutsigbare rammebetingelser.
Fiskerireguleringene må baseres på kunnskap og erfaring, og må brukes aktivt for å
fremme lønnsomhet og rekruttering, både i flåte og industri.
Fisken er fellesskapets eiendom. Da må vi sikre at deler av disse verdiene tilfaller
fellesskapet og kystsamfunnene. Vi vil derfor videreutvikle politikken vår med sikte på å
sikre dette også i fremtiden, herunder også drøfte ressursrenteavgift.
ARBEIDERPARTIET VIL:
• Garantere for at fiskeressursene også i fremtiden skal tilhøre folket i fellesskap: Vi
vil sikre en fiskereid flåte og at nasjonalitetskravet opprettholdes i samsvar med
deltakerlovens bestemmelser. Vi sier nei til evigvarende kvoter
• Utrede nye økonomiske ordninger som gjør det enklere å investere i egen båt eller
bli deleier i et fartøy
• Arbeide aktivt mot sosial dumping i sjømatnæringen og beholde
fiskesalgslagsloven
• Sikre god ressurskontroll for å hindre ulovlig fangst og utkast
• Opprettholde en variert fiskeflåte og legge til rette for en kontrollert strukturering
• Ikke innføre strukturkvoteordning for fartøy med hjemmelslengde under
11 meter. Utrede spørsmålet om kvotetilgang og lønnsomhet og videreføre
samfiskeordningen for denne gruppen
• Innen forskning og utvikling:
o Styrke bestands- og ressursforskningen
o Styrke den marine FoU-innsatsen, blant annet innen kystøkologi, for å få
kunnskap om havbruksnæringens påvirkning på miljø, marine arter mv.
o Styrke den marine utdanningen og legge til rette for flere lærlinger
• Gjennomføre forenklinger i regelverket
55
Fiskeindustri
For å styrke fiskeindustrien i Norge vil vi se fiskeflåten i sammenheng med markedets og
industriens behov. Derfor er det avgjørende å legge til rette for en lønnsom fiskeflåte for
å bedre og sikre industrien stabil tilgang på råstoff. Det betyr at også gjennom regulering
av de enkelte fiskearter vil man så langt det er mulig også legge industriens behov for
råstoff gjennom hele året til grunn. En satsing på den marine ingrediensindustrien, blant
annet industrielle verdikjeder basert på tare, er et eksempel på nye næringer som kan gi
arbeidsplasser og aktivitet langs kysten.
ARBEIDERPARTIET VIL:
• Stimulere til forskning på og utvikling av nye produkter
• Utvikle minst ett sterkt fag- og kompetansemiljø som vektlegger
sjømatindustriens behov for kunnskap og forskning, samt legge til rette for god
rekruttering i alle ledd
• Når det gjelder satsing på marin industri og flere arbeidsplasser:
o Vurdere ulike ordninger for å legge til rette for industrisatsinger innen
havbaserte næringer
o Styrke markedsadgangen for norsk sjømat
o Styrke de marine klyngene med sikte på økt innovasjon innenfor
sjømatnæringen, særlig med tanke på å realisere mulighetene innen marin
bioøkonomi
o Sikre gode mottaksnettverk gjennom føringstilskudd og god infrastruktur
o Legge til rette for utvikling av gode, statlig finansierte fiskerihavner
o Igangsette tiltak for å forlenge og utjevne sesongene ved for eksempel å
videreutvikle ulike ordninger for levende fangst og lagring, bruk av fryst
råstoff, helårsavtaler og utrede fleksibelt kvoteår
o Stimulere til økt samarbeid mellom flåteleddet og industrien
o Avklare de juridiske spørsmålene knyttet til levendelagring
o Stimulere til bedre utnyttelse av restråstoffet med mål om at råstoff, inkludert
bi-fangst, tas vare på og kan gi grunnlag for nye produkter i bioøkonomien
o Gjennomgå ordning med tildeling av konsesjoner for å vurdere om det kan
stimuleres til mer videreforedling
Havbruk
Havbruksnæringen har et stort potensial for økt verdiskaping. Økt videreforedling og
verdiskaping for havbruk skal inngå i det foreslåtte verdiskapingsprogrammet på hav.
Vi vil videreutvikle og bygge broer mellom Norges sterke posisjoner innen akvakultur,
maritim og offshore virksomhet for å muliggjøre sikker og bærekraftig sjømatproduksjon,
også i mer værutsatte kyst- og havområder.
Vertskommunene må sikres stabile forutsigbare inntekter for bruk av areal og for å
tilrettelegge for nytt areal for oppdrettsnæringen, også når det ikke er vekst. Oppdaterte
planverk er viktig for å motvirke arealkonflikter. Det gir også næringen forutsigbarhet. På
sikt bør næringen i større grad kunne ta i bruk nye arealer som i dag anses som uegnet til
havbruk.
Næringen må finne løsninger på utfordringer med lus, rømming og avfallsutslipp. Den
må sikre god drift som ikke truer miljøet, og som ivaretar vårt nasjonale ansvar for å sikre
villaksen.
ARBEIDERPARTIET VIL:
• Satse på FoU og ny, fremtidsrettet teknologi, spesielt innen nye produksjons- og
driftsmetoder
56
• Gjennom en kunnskapsbasert tilnærming etablere produksjonsområder for lakseog
ørretoppdrett, der miljøstatusen i området avgjør om det skal tillates vekst
eller ikke
• Stimulere til videreforedling, herunder gjeninnføre krav til de største aktørene om
lokal aktivitet og bearbeiding, FoU og tilbud om lærling- og traineeplasser
• Videreutvikle ordningen med forsknings- og utviklingstillatelser og sikre at ny
kunnskap og teknologi kommer hele næringen til gode
• Stille krav om sporing av oppdrettsfisk og legge til rette for god fiskehelse
• Satse på nye arter innen marint havbruk
• Prøve ut rullerende MTB (maksimal tillatt biomasse) med sikte på å oppnå
helårlige arbeidsplasser
Maritim næring
Maritim næring er en av Norges mest internasjonaliserte næringer, som påvirkes av
globale utviklingstrekk. Mer enn en tredjedel av Norges eksport er generert fra denne
sektoren. Det betyr at ideer kan tas fra innovasjon til produksjon i Norge. Etablert
industri har mulighet til å utvikle, kommersialisere og legge grunnlaget for eksport.
På den måten kan det dannes grunnlag for varige arbeidsplasser og verdiskaping
basert på eksportinntekter. Når skipsfarten går over til å basere seg på miljø- og
nullutslippsteknologi, er det et stort potensial for å styrke næringen ytterligere. Dette
gjelder både for leverandørindustrien, innen maritime operasjoner og spesialfartøy.
På dette området kan Norge ta en ledende rolle globalt. Det forutsetter at den norske
maritime klyngen forblir komplett. Det er derfor også viktig å sikre rekrutteringen av
og konkurransekraften til norske sjøfolk. Norsk verftsindustri skal tilbys internasjonalt
konkurransedyktige garanti- og låneordninger.
ARBEIDERPARTIET VIL:
• Utvikle den maritime industrien og gjøre skipsflåten mer klimavennlig ved å styrke
miljøteknologiordningen og Enova
• Dekke deler av merkostnadene ved bruk av grønn teknologi i fergeanbud i en
overgangsperiode
• Sikre en sterk nettolønnsordning
• Åpne strekninger for førerløs skipsfart i Norge
• Bidra til etablering av internasjonal regulering for autonom skipsfart og strengere
miljøkrav
• Styrke kartleggingen av mineraler på havbunnen
• Sikre rekrutteringen av, kompetansen og konkurransekraften til norske sjøfolk
• Forenkle og bedre avgifts- og gebyrregimet for sjøtransporten
• Tilrettelegge for å få mer gods over fra vei til sjø
Bærekraftig forvaltning av ressursene i havet
Våre havområder har et rikt naturmangfold som det er svært viktig å bevare. Et komplisert
økosystem og et enormt antall organismer danner grunnlaget for de rike bestandene
av fisk, sjøfugl og pattedyr som har sine leveområder i og rundt havet. Havområdene
skal forvaltes på en helhetlig og bærekraftig måte der hensynet til fiskeriinteresser
vektlegges.
ARBEIDERPARTIET VIL:
• Sørge for at forvaltningsplanene for de norske havområdene rulleres hvert tolvte
år og oppdateres hvert fjerde år
• Sikre at miljøhensyn og hensynet til andre næringer ivaretas ved utbygging av
vindkraft til havs
• Sørge for økt kunnskap om konsekvensene av klimaendringer og havforsuring på
det marine miljøet 
57
• Sørge for bedre beskyttelse av korallrev og andre marine naturtyper
• Redusere miljø- og klimagassutslipp fra fiskeri- og nærskipstrafikken
• Bidra til å styrke internasjonale avtaler for å redusere miljøutslipp fra internasjonal
skipstrafikk
• Stille krav om at ulike alternativer for deponiløsning konsekvensutredes, slik at
alle relevante faglige vurderinger legges frem før beslutning tas
• Utrede hvordan masser fra gruvedrift kan utnyttes til andre formål
Rent hav
Marin forsøpling er en av våre største miljøutfordringer. Det er enorme mengder plast
i havet. Plast er lite nedbrytbart og kan bli værende i havet i årevis. Her blir plasten
omdannet til mikroskopiske plastpartikler på størrelse med plankton. Et stort antall fugler,
fisk og dyr dør hvert år som en følge av skader fra små plastbiter, poser, flasker og annet
marint avfall. Fiskeri- og oppdrettsnæring, petroleumsvirksomhet og skipsfart har et
spesielt ansvar for å hindre marin forurensing.
ARBEIDERPARTIET VIL:
• Følge opp årlige opprenskingstokter langs kysten og i norske farvann
• Stimulere alle fiskefartøyer til å være involvert i «Fishing for Litter»-ordninger
• Styrke overvåkning av strendene langs norskekysten for å få en oversikt over
omfanget og utviklingen av problemene med forsøpling
• Følge opp handlingsplanen mot marin forsøpling
• Arbeide for at tiltak mot marin forsøpling følges opp av internasjonale avtaler i
tillegg til nasjonale tiltak
• Utrede storskala plastinnsamlingstiltak som del av Norges internasjonale
lederskap for samarbeid om havets helse
• Støtte forskning på alternative materialer som kan erstatte plast
REISELIV
Reiselivsnæringen er en av verdens raskest voksende næringer. Norge har gode
forutsetninger for å ta del i denne veksten. Økt verdiskaping og helårs arbeidsplasser
er en forutsetning for vekst. Veksten må være bærekraftig. Vakker natur, lokal mat og
en unik kulturarv kan gi opplevelser i verdensklasse. Reiselivsnæringen er en viktig
distriktsnæring som har et stort potensial for å skape verdier og arbeidsplasser over
hele landet. For å lykkes vil vi stimulere reiselivsnæringen til å satse mer på helhetlige
opplevelser som inkluderer kultur, mat, historie, natur og aktiviteter, i tillegg til transport
og overnatting. Norge har også et stort potensial innen produktutvikling og nisjer i
reiselivet som kulturarv, arkitektur og aktivitetsbasert turisme.
ARBEIDERPARTIET VIL:
• Styrke Innovasjon Norges reiselivssatsing, med særlig vekt på reiselivsutvikling
og norgesreklame
• Etablere et helhetlig system for destinasjonsutvikling, herunder velfungerende
destinasjonsselskaper, økt forskning og økt samarbeid mellom næringsaktører
• Knytte tettere bånd mellom kulturliv, matprodusenter og reiseliv gjennom
kompetanseutvikling, markedsføring og samarbeid om destinasjoner
• Etablere en nasjonal godkjenningsordning for lokal- og regionguider, turledere og
fjellførere
• Bygge videre på Norges sterke posisjon som grønt og bærekraftig reisemål ved å
satse mer på økoturisme
• Redusere lokal forurensing gjennom tilrettelegging av landstrøm for cruisebåter
• Arbeide for å styrke verdensarvområdene 
58
LANDBRUK
Arbeiderpartiet vil ha et sterkt og bærekraftig landbruk over hele landet. Vi vil øke
verdiskapingen og matvareproduksjonen i landbruket. Bærebjelkene som ligger i
jordbruksavtalen, importvernet, eiendomslovgivningen og markedsordningene, har tjent
oss godt og skal ligge fast.
Det norske landbruket er i dag mangfoldig med en variert bruksstruktur. Vi vil bevare
dette kjennetegnet ved norsk landbruk. Konsesjonsbestemmelser, bo- og driveplikt
og prisregulering skal sikre det. Vi vil endre og forenkle lovverket slik at flere velger å
etablere seg i landbruket, og for å gjøre det mer attraktivt å ta i bruk nedlagte gårder.
Landbruk over hele landet forutsetter også et sterkt importvern. Det er avgjørende for
å øke matproduksjon basert på norske ressurser. Når eksportstøtten fases ut frem mot
2020, vil vi få på plass tiltak som kompenserer, slik at norsk matproduksjon øker, ikke
reduseres.
ARBEIDERPARTIET VIL:
• Legge til rette for et mangfoldig og lønnsomt landbruk med variert bruksstruktur
over hele landet, blant annet ved å forsterke differensiering av virkemidlene for et
variert landbruk
• Legge til rette for økt lønnsomhet i hele verdikjeden for norsk mat, og redusere
inntektsgapet mellom jordbruket og andre i samfunnet
• Redusere utslippene av klimagasser fra norsk landbruk
• Legge til rette for utvikling og bruk av ny teknologi og innovasjon i landbruket
• Stimulere til økt matproduksjon basert på norske ressurser, herunder økt bruk av
uutnyttede beiteressurser
• Styrke jordvernet, blant annet ved å utvikle positive virkemidler for å få kommuner
til å planlegge med minst mulig omdisponering av god matjord
• Satse på klyngene innenfor den grønne bioøkonomien, inkludert forskning,
utvikling og kommersialisering
• Gå inn for en styrt avvikling av pelsdyrnæringen og innføre kompenserende tiltak
i en overgangsperiode
• Foredle mer av råvarene fra landbruket
• Få på plass en helhetlig plan med klare mål for økologisk landbruk
• Gjøre norsk mat enda tryggere ved å stille strenge krav til antibiotikabruk,
merking, sporbarhet og beredskap
• Innføre lov om god handelsskikk, som regulerer forhandlingene mellom
dagligvarekjedene og leverandørene. Målet er å gi forbrukerne bedre
utvalg, tilgjengelighet, kvalitet og lavere priser og rettferdig behandling av
matprodusentene
• Utvikle strategier for produktutvikling og økt eksport av rene norske produkter av
høy kvalitet
• Forsterke innsatsen mot matkasting gjennom samarbeid med matbransjen,
etablering av matsentraler og informasjonsarbeid, og starte arbeidet med
hensiktsmessig lovgivning (matkastelov) for å sikre at butikker og restauranter
ikke kaster spisbar mat, men bl.a. distribuerer dette til samfunnsmessige formål
SKOGBRUK
Norge har store skogsområder som ikke utnyttes. Her ligger det et betydelig potensial for
økt verdiskaping som samtidig bidrar til bedre bærekraft. En mer offensiv politikk for å ta
i bruk mer av skogens ressurser er derfor både god næringspolitikk, god distriktspolitikk
og god klimapolitikk. 
59
Skognæringens vilkår må være forutsigbare, og skogressursene må bli mer tilgjengelige
for å brukes industrielt. Det krever blant annet gode logistikk- og transportløsninger. Ny
teknologi, forskning og innovasjon er også avgjørende. Offentlige anskaffelser bør brukes
til å etablere nye markeder for skog- og treprodukter i Norge.
ARBEIDERPARTIET VIL:
• Forvalte skogressursene slik at vi får økt avvirking og industriell verdiskaping
• Etablere flere pilot- og demoanlegg basert på skogen som råstoffkilde
• Sikre strategisk eierskap og risikokapital i skogsindustrien gjennom blant annet
Investinor
• Gjøre det lettere å ta ut og transportere tømmer til industrielle formål
• Øke satsingen på teknologiutvikling og flere industrielle muligheter gjennom
skogbaserte kompetansemiljøer
• Utvikle rammebetingelser og tiltak som fremmer økt bruk av fornybare ressurser
• Styrke ordningen med frivillig skogvern
• Stimulere til økt bruk av tre i nybygg
BIOØKONOMI
Norge ligger i front når det gjelder å utnytte biobaserte ressurser fra jord, skog og hav.
Vi vil legge til rette for en sterkere satsing på dette, blant annet ved å videreutvikle
eksisterende kompetansemiljøer, og ved å legge til rette for nye klynger av bedrifter og
forskningsmiljøer.
ARBEIDERPARTIET VIL:
• Styrke norske kompetansemiljøer som ligger i front i utnyttelsen av biobaserte
ressurser
• Styrke utdanningsløpet ved universiteter og høyskoler innen biobaserte næringer
• Støtte forskning og innovasjon for utvikling av nye produkter og lønnsomme
verdikjeder basert på bioråstoff
• Vurdere produksjonskontrakter for produksjon av bærekraftig drivstoff i Norge
• Opprette verdiskapingsprogrammer der virkemiddelapparatet jobber på tvers mot
målrettede bioøkonomisatsinger
ENERGINASJONEN NORGE
Fornybar energi
Energisystemet er avgjørende i overgangen til lavutslippssamfunnet. Nesten all
kraftproduksjon i Norge i dag er allerede fornybar og utslippsfri. I Norge er derfor
hovedoppgaven å ta vår fornybare kraft bedre i bruk for økt verdiskaping og reduserte
utslipp. Fra naturens side har Norge i tillegg et enormt potensial for nye fornybare
energikilder – både til havs og på land. Norge er en nasjon som både har mye energi og
kan mye om energi. Energisektoren er i endring, og i mye av verdiskapingen som tidligere
var knyttet til produksjon av energi, vektlegges nå forsyningssikkerhet, stabilitet og
produkter mot sluttkunde.
Den viktigste oppgaven nå er derfor å sørge for at fornybar energi langt på vei
kan erstatte fossil energi. Det krever et fortsatt sterkt offentlig engasjement
i kraftproduksjonen i Norge og et tett samspill mellom fornybarnæringene og
petroleumssektoren, som sitter på verdifull kompetanse med stor overføringsverdi til
fornybare vekstområder.
ARBEIDERPARTIET VIL:
• At kraftoverskuddet skal bidra til økt verdiskaping og sysselsetting i Norge.
Eventuelle nye utenlandskabler skal være samfunnsøkonomisk lønnsomme
60
• At utenlandsforbindelser for kraft skal eies og driftes av Statnett
• Innføre en utjevningsordning for nettleie
• Sørge for en likeverdig nettariff for store forbrukere med høy brukstid (SFHB),
uavhengig av om elektrisitet hentes fra regional- eller sentralnettet
• Sørge for hensyn til både miljø og kraftproduksjon i revideringen av tidligere gitte
vannkraftkonsesjoner
• Styrke fornybare industrier:
o Lage én helhetlig plan for energiutbygging som krever konsesjon, der vind-,
vann- og nettinvesteringer skal inngå
o Øke Enovas fond for klimateknologi, fornybar energi og energiomlegging til
100 milliarder kroner
o Bidra til teknologioverføring fra offshoresektoren, slik at Norge kan ta større
industrielle posisjoner internasjonalt innen fornybar energi og klimavennlige
løsninger
o Bidra til å etablere et demonstrasjonsprosjekt for havbasert fornybar
teknologi
o Legge til rette for økt lokal solenergiproduksjon på kommersielt grunnlag
o Vri virkemiddelbruken fra produksjon av elektrisitet fra fornybare
energikilder til teknologi- og industriutvikling innen fornybar energi når elsertifikatordningen
utløper i 2021
o At det ved revisjon av vannkraftkonsesjonene og forbedring av miljø og
vannkvalitetene skal være et mål å i størst mulig grad sikre regulerbar
vannkraftproduksjon
o Legge til rette for økt vedlikehold, oppgradering og fornyelse av eksisterende
vannkraftanlegg
o At den norske vannkrafttradisjonen videreføres ved at lokalsamfunn som
stiller sine naturressurser til disposisjon for vannkraftproduksjon, får en del
av skatteinntektene
o At inngrep i naturmiljøet skal gjøres med forståelse og aksept fra berørte
lokalsamfunn og slik at deler av inntektene tilfaller lokalsamfunnene også
med endret teknologi i for utnytting av vannkraft
• At Statkraft:
o Skal kunne ta en større rolle i utviklingen av fornybar energi nasjonalt og
internasjonalt gjennom en aktiv og forutsigbar eierskapspolitikk
o Bidrar til at norske leverandørbedrifter kan ta en større del i en internasjonal
fornybar satsing
o Skal ha mulighet til sterkere internasjonal satsing i samarbeid med andre
selskaper
Olje og gass
Norge ligger fremst i verden i utvikling av havbasert olje- og gassaktivitet.
Petroleumsnæringen er også et nav for utvikling i relaterte næringer som verftsindustri
og skipsfart. Den er også viktig for næringsvirksomhet med stort potensial, slik som
havbruk og havbasert fornybar energi. Derfor er olje- og gassvirksomhet en avgjørende
del av Arbeiderpartiets strategi for å gjøre Norge verdensledende på næringsutvikling
knyttet til havet.
Utslipp fra forbrenning av fossile energikilder er den viktigste årsaken til
klimautfordringen. Paris-avtalen forplikter også olje- og gassnæringen. Store deler av
verdens uutnyttede forekomster av fossil energi må bli liggende. Dette gjelder først og
fremst kull, som er den mest forurensende energikilden, men også olje. 
61
Oljen og gassen på norsk sokkel er verdifulle ressurser som tilhører fellesskapet.
Ressursforvaltningen skal komme norsk industriell utvikling og hele landet til gode.
Arbeiderpartiet er spesielt opptatt av at aktivitet i Nordland, Troms og Finnmark skal gi
sterkere ringvirkninger lokalt, og vil stille strengere krav til oljeselskapene om dette. Vi vil
sikre et mangfold av selskaper på norsk sokkel.
Arbeiderpartiet vil legge til rette for fortsatt aktivitet og verdiskaping fra
petroleumsvirksomheten. Vi vil sikre oljenæringen forutsigbare rammebetingelser som
gjør det mulig å opprettholde kompetanse og gjøre langsiktige investeringer.
Arbeiderpartiet vil stille strenge krav til at norsk olje- og gassvirksomhet ytterligere
reduserer utslippene fra egen virksomhet. Norge skal være fremst i verden i utvikling av
karbonfangst og -lagring.
Åpning av nye områder for petroleumsvirksomhet skal foregå skrittvis. Arbeiderpartiet
vil legge stor vekt på de helhetlige forvaltningsplanene som balanserer oljenæringens
interesser mot andre hensyn. Tillatelser til ny virksomhet skal være basert på føre varprinsippet
og strenge krav til miljø og sikkerhet.
Det kan ifølge Oljedirektoratet være betydelige olje- og gassressurser i den nordøstlige
delen av Norskehavet. Samtidig er det i deler av dette området verneverdig og
sårbar natur og mulige konflikter mellom petroleumsvirksomhet og fiskeri og turisme.
Arbeiderpartiet har alltid gått skrittvis og kunnskapsbasert frem i utviklingen av olje- og
gassvirksomheten på norsk sokkel. Denne tilnærmingen vil også gjelde i den nordøstlige
delen av Norskehavet hvor det er grunn til å vise særlig aktsomhet i enkelte områder.
Arbeiderpartiet vil åpne for å innføre petroleumsfrie soner som ivaretar særskilte områder
i Lofoten, Vesterålen og Senja. I tråd med lokale ønsker støtter Arbeiderpartiet også
arbeidet med å gjøre den sørlige delen av Lofoten til nasjonalpark for å gi den unike
naturen her et sterkt vern.
Arbeiderpartiet vil i første omgang gjøre havområdet utenfor Lofotodden nasjonalpark
til en petroleumsfri sone. Her tar vi sikte på å etablere et petroleumsfritt belte på 50
kilometer fra land. Hele Vestfjorden skal i tillegg være petroleumsfritt. Sonene vil
avgrenses nærmere når forvaltningsplanen for Barentshavet og Lofoten revideres.
Deler av Nordland 6 er allerede åpnet for petroleumsaktivitet, og her er eksisterende
infrastruktur lettest tilgjengelig. Arbeiderpartiet åpner derfor for å konsekvensutrede
petroleumsaktivitet i Nordland 6. Utredningen skal avklare hvilke deler som eventuelt
kan åpnes for olje- og gassvirksomhet, og hvilke deler som bør unntas. Arbeidet med
en konsekvensutredning må ikke komme i konflikt med andre næringer, baseres på et
tett samarbeid med fiskerinæringen og utføres på en mest mulig skånsom måte. Best
tilgjengelig teknologi skal tas i bruk. Spørsmålet om eventuell åpning i Nordland 6 skal
behandles på et nytt landsmøte i Arbeiderpartiet.
I Nordland 7 og Troms 2 har vi ikke erfaringer med petroleumsvirksomhet. Sokkelen er
her smalere og utfordringene overfor andre næringer derfor større. For disse områdene
vil Arbeiderpartiet avvente den oppdaterte kunnskapen som vil fremkomme i forbindelse
med at den helhetlige forvaltningsplanen for Lofoten og Barentshavet revideres i
2019/2020. En eventuell konsekvensutredning i Nordland 7 og Troms 2 vil ikke bli satt i
gang i stortingsperioden 2017 til 2021.
I tråd med gjeldende vedtak om åpningen av Barentshavet sørøst mener Arbeiderpartiet
at petroleumsvirksomhet i og ved iskanten ikke er forenelig med en forsvarlig forvaltning
av havområdene våre.
ARBEIDERPARTIET VIL:
• Sikre aktivitet og verdiskaping fra petroleumsvirksomheten gjennom økt
utvinning fra felt, utbygging av påviste ressurser og tildeling av nytt leteareal 
62
• Legge føre var-prinsippet til grunn og stille strenge krav til miljø og sikkerhet
• Etablere et program for lavutslippsteknologi for olje- og gassektoren i samarbeid
med næringen
• Stille krav om at installasjoner med lang levetid, som dekker sitt kraftbehov med
fossil energi uten CCS, kontinuerlig skal vurdere om kraftbehovet kan dekkes på
en klimavennlig måte
• At Norge skal være fremst i verden i utvikling av karbonfangst og -lagring
• Stille strengere krav til oljeselskapene slik at mer av verdiskapingen blir igjen
lokalt
• Sette i gang en konsekvensutredning av petroleumsvirksomhet i Nordland 6
• Avvente ny kunnskap om områdene i Nordland 7 og Troms 2 i forbindelse
med revidering av forvaltningsplanen for havområdene utenfor Lofoten og
Barentshavet. En eventuell konsekvensutredning i Nordland 7 og Troms 2 vil ikke
bli satt i gang i stortingsperioden 2017 til 2021
• Åpne for petroleumsfrie soner som ivaretar særskilt viktige områder av Lofoten,
Vesterålen og Senja
Leverandørindustrien
Leverandørindustrien er en svært viktig næring for Norge, med verdensledende teknologi
og kompetanse. Jevn og forutsigbar tildeling av nye oppdrag skal bidra til å opprettholde
og videreutvikle dagens høye kompetanse i leverandørindustrien. For å øke kostnads-,
energi- og omstillingseffektiviteten i leverandørindustrien vil vi satse på forskning og
utvikling. Vi vil stimulere til smartere, mer effektive og mer miljøvennlige løsninger,
som skal bidra til lavere klimagassutslipp, omstilling og bedre helse, miljø og sikkerhet i
næringen.
Teknologioverføring og videreutvikling av dagens teknologi skal bidra både til
en offensiv leverandørindustri og knoppskyting i nye bransjer. Dette skal styrke
petroleumsindustriens rolle som lokomotiv for teknologiutvikling i norsk industri. For å
sikre arbeidsplasser i hele landet ønsker Arbeiderpartiet å gjøre det lettere for lokale
leverandører å vinne kontrakter.
ARBEIDERPARTIET VIL:
• At forskning og utvikling i større grad rettes inn mot teknologiutvikling og
teknologioverføring
• At myndighetene skal kunne ettergå valg av kontraktstrategier ved
feltutbygginger, slik at lokale leverandører kan delta i konkurransen om viktige
kontrakter
• Legge til rette for videreutvikling av leverandørindustrien i nord for å øke lokale
og regionale ringvirkninger av petroleumsvirksomheten
• Jobbe for at petroleumslovens krav til nasjonale ringvirkninger etterleves ved
utbygging på norsk sokkel
• At det stilles krav om å benytte NORSOK-standardkontrakter i
utbyggingsprosjekter på norsk sokkel
• Forsere innsatsen for å plugge permanent forlatte brønner for å ta i bruk ledig
riggkapasitet
• Bidra til at lønnsomme vedlikeholds- og modifikasjonsprosjekter samt tiltak for
økt utvinning blir gjennomført
For å bedre sikkerheten:
• At Petroleumstilsynet må påse at drifts- og vedlikeholdsfilosofien og -aktiviteten
bidrar til at vi unngår alvorlige hendelser
• At operatørene sikrer et forsvarlig vedlikehold på installasjonene for slik å bidra til
å redusere risikoen for uønskede hendelser
63
• At deler av regelverket for helse, miljø og sikkerhet også skal gjelde under
bygging av innretninger i utlandet
Byggenæringen
Norsk byggenæring sysselsetter over 260 000 personer og omsetter for 525 milliarder
kroner årlig. Næringen har aktivitet over hele landet og er en viktig distriktsnæring.
Næringen er kunnskapsintensiv og krever betydelig kompetanse. Digitalisering
og industrialisering krever en satsing på kompetanseutvikling i alle ledd, fra
fagarbeider til byggherre. Dessverre går utviklingen i deler av næringen i feil retning,
med avmekanisering, svak verdiskaping og sterke innslag av sosial dumping og
lavlønnskonkurranse.
I Norge skal det i årene som kommer, investeres betydelig i bygg og anlegg, og næringen
skal gi bidrag til å få ned norske klimautslipp. For å sikre gode investeringer og høy
produktivitet fremover trengs det en offensiv næringspolitikk som ser innovasjon,
verdiskaping, kompetanse og kampen mot sosial dumping i sammenheng.
ARBEIDERPARTIET VIL:
• Videreutvikle regelverket for krav ved offentlige anskaffelser, som fremmer
kompetanse i alle ledd, kvalitet og et organisert arbeidsliv
• Styrke Bygg21 for å bidra til økt oppmerksomhet om produktivitet, innovasjon,
digitalisering og kvalitet
• Arbeide for at næringen skal ta en ledende rolle i utvikling av energi- og
klimavennlige løsninger
• Prioritere gjennomføring av tiltakene i «Enkelt å være seriøs», for å skape et
helhetlig rammeverk for en seriøs næring
• Styrke arbeidet mot svart arbeid og sosial dumping
SAMFERDSEL OG INFRASTRUKTUR
Det skal være enkelt for folk å ta seg frem. Økt fremkommelighet, bedre sikkerhet og
miljøhensyn skal ligge til grunn for vår samferdselspolitikk, slik at folk og varer kommer
raskt og trygt frem, og at klimagassutslippene reduseres. Vi må planlegge arbeidsplasser
og boligutbygging bedre slik at vi bruker minst mulig tid og ressurser på å reise.
Statlige og kommunale arbeidsplasser skal lokaliseres slik at de bidrar til å redusere
transportbehovet og fremmer bruken av kollektivtransport.
Førerløse fremkomstmidler og intelligente transportsystemer er allerede i ferd med å
revolusjonere samferdselssektoren. Vi vil legge til rette for denne utviklingen og ser
optimistisk på hvordan digitalisering kan skape et betydelig tryggere og mer effektivt
transportsystem.
Kostnadene til bygging av vei og jernbane har økt betydelig de siste årene, og vi får
stadig mindre vei og bane for pengene som bevilges. Vi må organisere utbyggingen av
infrastruktur på en måte som gir mest mulig vei for pengene.
ARBEIDERPARTIET VIL:
• Redusere planleggingstiden på transportprosjekter betraktelig
• Opprette en samarbeidsarena mellom transportetatene, bygg- og
anleggssektoren og forskningsinstitusjoner. Staten skal bidra med
innovasjonsmidler til ny teknologi og tiltak som kan øke produktiviteten
• På sikt erstatte bompenger med veiprising som i større grad tar hensyn til
kjøremengde og utslipp av klimagasser
• Vurdere en sammenslåing av transportetatene for å se transportsystemene mer i
sammenheng, og for å avvikle unødvendig byråkrati
64
• Utvikle nye og forbedrede modeller for kollektivtilbud i områder med mer spredt
bosetting, og sikre en mer effektiv samordning av ressurser og virkemidler basert
på erfaringene fra tilskuddsordningen Kollektivtilbud i distriktene
• Se syketransport og drosjetilbud og ev. andre transporttilbud i distriktene i
sammenheng for å sikre et godt tilbud, og ivareta intensjonen i løyveordningen
• Starte en nasjonal satsing på ubemannet teknologi – både utvikling og utprøving
Vei
Norge trenger et effektivt og trygt veinett som gjør at mennesker og næringstransport
kommer raskt frem. Derfor er satsingen på riksveiene og våre nasjonale
transportkorridorer viktig. Fylkesveiene er viktige for næringslivet. Fylkeskommunene
må settes i stand til å ruste opp fylkesveinettet. Klimaendringene får konsekvenser for
veier og jernbane, og det må sikres mot flere og hyppigere ras. Vi var imot opprettelsen
av selskapet «Nye veier». Vi vil kritisk gjennomgå den nye strukturen med mål om å unngå
unødvendig byråkratisering og sikre politisk styring av beslutninger og prioriteringer av
veiprosjekter. De veiene som er planlagt, satt i gang eller prioritert i Nye Veier AS, skal
realiseres.
ARBEIDERPARTIET VIL:
• Gjøre veiutbyggingen mer helhetlig og sammenhengende
• Sikre næringstrafikken fremkommelighet og gode kjøreforhold
• Gjennomføre et løft for å sikre fylkes- og riksveier mot flom og ras. Det må
utarbeides en helhetlig plan for dette arbeidet
• Sikre en god kommuneøkonomi slik at fylkeskommunene kan ivareta sitt ansvar
som veiholder og ansvarlig for lokal og regional kollektivtransport
• Innføre alkolås på busser og lastebiler
• Øke antallet trafikksikkerhetstiltak som kan trygge trafikantene, bl.a. bedre
trafikkopplæring i barnehage og skole, økt trafikantinformasjon, forebyggende og
holdningsskapende arbeid
• Styrke Statens vegvesen som har kompetanse til og erfaring med å gjennomføre
store veiutbygginger
• Redusere vedlikeholdsetterslepet på fylkes- og riksveier
• Sikre flere parkeringsplasser ved kollektivknutepunktene utenfor de store byene
og bygge flere kollektivfelt for å sikre bedre tilgjengelighet for buss
Jernbane
Arbeiderpartiet har store ambisjoner for jernbanen i Norge. Trafikkveksten i og rundt de
store byene bør skje gjennom økt bruk av kollektivtrafikk, sykkel og gange. Jernbanen
er avgjørende for å nå dette målet. Det gjelder spesielt InterCity-strekningene. Vi vil øke
antall avganger der jernbanen representerer et reelt alternativ til biltrafikken.
Regjeringen har igangsatt en reform av organiseringen av jernbanen som innebærer
åpning for privatisering og store strukturelle endringer. Vi ønsker ikke privatisering av
jernbanen og er kritiske til deler av den nye organiseringen. Omorganisering og etablering
av nye strukturer må være kunnskapsbasert og sikre økt kvalitet i samferdselstilbudet. Vi
vil derfor ha en gjennomgang av organisering og måloppnåelse, før vi vil vurdere andre
organiseringer av jernbanen.
ARBEIDERPARTIET VIL:
• Sikre offentlig eierskap og kontroll i jernbanesektoren
• Prioritere å ta igjen vedlikeholdsetterslepet på jernbanen
• Prioritere ferdigstillelsen av allerede vedtatte jernbanestrekninger
• Legge til rette for elektrifisering og bruk av ny teknologi for reduserte utslipp på
gjenværende dieselstrekninger
65
• Legge til rette for dobbeltsporkapasitet inn og ut av de store byene
• Øke andelen krysningsspor for å øke kapasitet og forutsigbarhet
• Utvikle og forbedre godsterminalene for å håndtere overføring av mer gods fra vei
til bane og for sømløse og mer klimavennlige transportårer
• Legge til rette for at også norske leverandører kan delta i konkurransen om
fremtidig utbygging av jernbanen i Norge
Maritim infrastruktur
En forsterket satsing på havområdene vil gi et økt behov for effektiv og miljøvennlig
transport, maritime operasjoner og telekommunikasjon.
Norge har mange havner, og mange av dem brukes lite. Resultatet er at infrastrukturen
og driften blir kostbar og lite effektiv. Det er derfor nødvendig å vurdere hvordan vi best
utnytter havnekapasiteten. Investeringer i og vedlikehold av fiskerihavner skal fortsatt
være et statlig ansvar.
Vår ambisjon er at Norge skal ligge i front i utvikling av regelverk og teknologi for
internasjonal transport i Arktis.
ARBEIDERPARTIET VIL:
• For å gjøre transporten mer klimavennlig:
o Bidra til at langt flere strekninger drives med nullutslippsferger innen 2030
o Etablere et større forsknings- og teknologiprogram for å utvikle null- og
lavutslippsløsninger i maritim sektor
o Sørge for at LNG (flytende naturgass) blir mer tilgjengelig for skipsfarten
o Gjøre det mer attraktivt å investere i miljøvennlige skip
• For å utnytte havnekapasiteten bedre:
o Utrede hvordan vi kan sikre effektiv utnyttelse av norsk havnekapasitet
o Ha en sterk tilskuddsordning for investeringer i havner
o Vurdere et bredt sett av virkemidler for å gjøre sjøtransport av varer mer
attraktivt
o Ta en lederrolle i utviklingen av et strengt og effektivt internasjonalt regelverk
for skipstransport i Arktis
• Revidere havne- og farvannsloven med sikte på at kommunale havner i større
grad kan overføre overskudd til havneeier når overskuddet kommer fra andre
kilder enn havnedrift. Avgifter som kreves inn med hjemmel i havne- og
farvannsloven, skal fortsatt bare kunne brukes til de formålene som loven
omfatter
• Kartlegge behovet for tiltak på lufthavner for eksport av spesielt sjømat
• Sørge for at det raskest mulig sikres god tilgang til bredbånd i de nordlige
havområdene
Luftfart
Vi flyr oftere enn før, og luftfarten blir mer internasjonal. Dette skaper store utfordringer
for klimaet, men også for flyselskaper og deres ansatte i en bransje med tøff konkurranse.
Vi vil ha en luftfartspolitikk som tar vare på arbeidstakernes rettigheter, og som stimulerer
til en rask utvikling av ny teknologi og innføring av fornybart drivstoff.
ARBEIDERPARTIET VIL:
• Utforme en helhetlig luftfartsstrategi for Norge i en egen stortingsmelding
• Sikre anstendige lønns- og arbeidsvilkår i bransjen:
o Sørge for et regelverk som sikrer ansatte hele og faste stillinger direkte hos
flyselskapet 
66
o Arbeide for tydelige hjemmebaseregler som klart definerer
arbeidsgiveransvaret
o Hindre bruk av bekvemmelighetsflagg ved å arbeide for lovgivning som
hindrer at selskaper kan etablere seg med flere Air Operating Certificate
(AOC) i ett eller flere land
o At det ikke skal være mulig å bytte ut norske og europeiske ansatte på
norskregistrerte fly i interkontinental trafikk
o Legge til rette for en fagutdanning av kabinpersonale og offentlige
investeringer i et utdanningssystem for blant annet å unngå «pay to fly»
• Øke klimavennligheten:
o Bidra til at EU får et lovverk for luftfarten som gir insentiver for å kutte CO2-
utslipp og sørger for at europeiske selskaper er konkurransedyktige
o Bidra med insentiver for rask innfasing av bærekraftig biodrivstoff
• Beholde Avinor-modellen for å drifte og videreutvikle lufthavnene i hele landet
• Sikre nasjonal kontroll med samfunnskritiske områder som
luftambulansetjenesten og helikoptertransporten på norsk kontinentalsokkel
gjennom krav om norsk driftstillatelse for operatører av disse tjenestene
• Ikke innføre felleseuropeisk regelverk for helikopter offshore (HOFO)
• Sikre et godt transporttilbud på de regionale flyrutene som legges ut på anbud,
og at tidstabeller på anbudsruter skal sendes på høring før de iverksettes
• Erstatte dagens flypassasjeravgift med avgift som har reell klimaeffekt, slik at
distriktsarbeidsplasser og rutetilbud ikke rammes urimelig slik som nå
• Sikre en sikker integrering av droner/ubemannede luftfartøy i norsk luftfart i
fritids- og næringsøyemed
NATUR OG MILJØ
Vi må ta hensyn til miljø- og naturvern i alt vi foretar oss. Norge skal føre en ansvarlig
miljøpolitikk basert på prinsippet om bærekraftig utvikling og føre var.
ARBEIDERPARTIET VIL:
• Stanse tap av arter og naturtyper
• Ta vare på det biologiske mangfoldet og urørt natur
• Utarbeide et økologisk grunnkart med naturtyper, arter og landskapstyper
• Øke natur- og miljøkompetansen i norske kommuner
• Sikre at verdifulle rekreasjonsområder i nærområdene er lett tilgjengelige
• Fremme en supplerende nasjonalparkplan
• Styrke skogvernet slik at vi når målet om at 10 prosent av den norske skogen
vernes gjennom frivillig vern
Rovdyr
Arbeiderpartiet har en todelt målsetting i rovviltpolitikken. Vi skal ivareta både rovdyr og
beitenæringen. Arbeiderpartiet vil ha levedyktige rovdyrstammer i Norge. Arbeiderpartiet
vil også ha en levedyktig beitenæring og bidra til å redusere konfliktnivået mellom rovdyr
og beitebruk. Vi vil følge opp rovdyrforlikene på en måte som skaper tillit til forvaltningen.
ARBEIDERPARTIET VIL:
• Sikre levedyktige rovdyrstammer i Norge i tråd med naturmangfoldloven og våre
internasjonale forpliktelser
• Sikre den todelte målsettingen i rovviltpolitikken ved at rovviltforlikene følges
opp gjennom en effektiv forvaltning
• Arbeide for å dempe konfliktnivået mellom rovviltforvaltningen og
beitenæringene
67
• At det samlede rovdyrtrykket i større grad sees i sammenheng
• Sikre god oppfølging av fastsatte bestandsmål og effektivt uttak av rovdyr når
bestandsmålet er nådd
• Sikre raskt og effektiv uttak av rovdyr som blir særlig nærgående til bebyggelse
og befolkning i samsvar med naturmangfoldsloven, og hvor menneskers
livskvalitet rammes
• Sikre at rovdyrpolitikken blir sett i sammenheng med målet om økt matproduksjon
Friluftsliv
Satsing på friluftsliv er blant våre aller viktigste tiltak for god folkehelse. Naturområder
skal gjøres lett tilgjengelig for alle. Kommunene har den viktigste rollen i arbeidet
med å ivareta arealer og anlegg for fysisk aktivitet, idrett og friluftsliv. De frivillige
organisasjonene er en særlig viktig aktør for å få nye grupper til å bruke mulighetene for
friluftsliv i nærmiljøet.
Vi vil legge til rette for en bærekraftig bruk av naturen, god tilrettelegging for jakt og fiske
og sikre tilgjengelighet for allmennheten og bærekraftig forvaltning av bestandene.
ARBEIDERPARTIET VIL:
• Sikre offentlig eierskap til Statskog, blant annet for å opprettholde tilgang til jakt
og fiske for alle
• Legge til rette for offentlig oppkjøp av verdifulle naturområder
• Ta vare på bynære friluftsområder, parker, grøntområder og vassdrag i og rundt
storbyene, og legge til rette for attraktive, grønne aktivitetsområder i alle
bomiljøer
• Legge til rette for aktivt friluftsliv som et godt forebyggende helsetiltak
• Legge til rette for universell tilgjengelighet og etablering av naturstier, turveier og
møteplasser
• Ivareta og sikre allemannsretten og sikre strandsonen for allmennheten
• Sikre bærekraftig bruk av verdifulle natur- og verneområder
• Sikre allmennheten god tilgang til jakt- og fiskemuligheter
• Sørge for flere utlånssentraler for utlån av friluftsutstyr
• Opprette lokale natur- og friluftsråd i kommunene
• Avklare eierforholdet til statens grunn i Nordland og Troms
• Grunnlovsfeste allemannsretten
68
69
KULTUR
Kulturopplevelser gir livene våre innhold og binder oss sammen som mennesker. Kultur
er avkobling og påkobling. Kulturen er med på å bryte ned barrierer og skaper nye og
sterkere fellesskap. Både norsk og samisk språk og de nasjonale minoritetsspråkene
kvensk, romanes og romani som Norge har ansvar for, utgjør rammen for kulturuttrykk
innenfor dette fellesskapet.
For mange ekskluderes fra kulturtilbud. Vi vil øke mangfoldet, både på scenen og blant
publikum. Vi vil bygge ned terskler for deltakelse og gi flere smakebiter på det brede
kulturlivet i alle kommuner og fylker. Et nytt Kulturløftet skal gi oss kulturløft i fylker og
kommuner i hele landet. Slik kan flere kunstnere og kulturarbeidere få et arbeid å leve
av, flere av morgendagens talenter få sjansen til å lykkes og Norges tiltrekningskraft
internasjonalt styrkes.
ARBEIDERPARTIET VIL:
• Gjennomføre et nytt kulturløft, der kulturens andel av statsbudsjettet igjen
gradvis skal økes til 1 prosent. Veksten på statsbudsjettet skal komme hele landet
til gode
• At flere, særlig barn og unge, skal få mulighet til å delta gjennom å senke
tersklene for deltakelse
• Innføre nasjonalt kulturkort for ungdom
• At kunstnernes levekår skal styrkes gjennom en kunstnerøkonomireform
• Innføre en ny festivalstøtteordning som sikrer forutsigbarhet for festivalene og
kunstnerisk kvalitet
• At flere barn skal få mulighet til å gå på kulturskole til en rimelig pris, i tilknytning
til skolen eller AKS. Kulturskolene i Norge må videreutvikles som en helhetlig
satsing på bredde og inkludering i kulturaktiviteter i hele landet
• Bidra til at bibliotekene blir sterkere og åpnere møteplasser
• Styrke museene og gjøre dem gratis for alle under 18 år
• Innføre en ny og balansert åndsverkslov i tråd med den digitale utviklingen, slik
at opphavsmenn og -kvinner er sikret inntekter fra og respekt for kunst og kultur
som de har produsert
• Legge frem en ny handlingsplan for kultur og næring, og gjennomgå dagens
virkemiddelapparat for næringsdrivende slik at de bedre treffer kunst- og
kulturutøvere
• Innføre en boklov som sikrer fastprissystemet
• Ta vare på den norske kulturarven gjennom å digitalisere kulturhistorien, bevare
og formidle lokalhistorie og person- og slektshistorie og sikre grunnlaget for
folkemusikk, folkedans, kirkemusikk og håndverkstradisjonene våre
• Gjennomgå forvaltningen av kulturminnene for å sikre ivaretakelse og
tilgjengelighet for fremtiden
• Ha mål knyttet til likestilling og mangfold på alle områder i kulturlivet
• Løfte samisk kultur, film, musikk og håndverkstradisjon, blant annet ved å øke
bevilgningen til formålet
• Føre en aktiv språkpolitikk som gjør at norsk eller samisk forblir det foretrukne
språket i alle deler av norsk samfunnsliv. Nynorsken skal sikres gode
utviklingsmuligheter
• Avvikle gaveforsterkningsordningen
Folk og samfunn
DEL 3
70
Film, kino og serier
Arbeiderpartiet ønsker å styrke den norske film- og seriesatsingen med forsterket
produksjonstilskudd, økte co-produksjons- og etterproduksjonsmidler samt bedre
støtteordninger til norske film- og seriefestivaler. Insentivordningen skal videreutvikles
til å bli en rettighetsfestet ordning under Næringsdepartementet. Filmregionene skal
styrkes og talentsatsingen økes. Vi ønsker å bidra til desentralisert kinostruktur samt at
Bygdekinoen opprettholdes. Cinematekene skal få økt forutsigbarhet, og lokale film- og
kinotiltak skal ivaretas.
ARBEIDERPARTIET VIL:
• Øke produksjonsmidler til norsk film
• Gi mer midler til utvikling av manus, konsept og idé for å få en større bredde av
prosjekter
• Styrke norsk film og norske aktører blant annet gjennom co-produksjonsmidler
• Utvikle en strategi for økt satsing på norske serier
• Øke støtten til norske filmfestivaler
• Videreutvikle filminsentivordningen til å bli mer forutsigbar
• Styrke den regionale filmsatsingen
• Øke satsingen på kvinner i film og serier
• Styrke samisk filmsatsing med økt nordisk samarbeid
• Opprettholde desentralisert kinostruktur og Bygdekinoen
• Gi økt forutsigbarhet for cinematekene
• Sikre økt tilgjengelighet gjennom obligatorisk teksting og universell utforming
• Utrede hvordan distributørene, kanalene og nedlastningskanalene kan trekkes
sterkere inn i finansieringen av spillefilm og serier
MEDIA
Nyhets- og aktualitetsmediene er sentrale for folkeopplysning, demokrati og opplevelse
av fellesskap. Digitalisering har ført til at medievaner og forretningsmodeller er radikalt
forandret. Mange av de mest sentrale mediene i Norge har store utfordringer med å
finansiere god journalistikk og med å møte konkurransen fra internasjonale medieaktører.
Vi er spesielt bekymret for kvalitetsjournalistikkens kår, og vil ta et større politisk ansvar
for å sikre ytringsfrihet og medienes mulighet til å fylle sin samfunnsrolle i alle deler av
landet.
ARBEIDERPARTIET VIL:
• Forsterke NRKs rolle som en bred allmennkringkaster med sterk tilstedeværelse i
hele landet, gjennom å sikre en forutsigbar styring og finansiering
• Ta initiativ til internasjonalt samarbeid slik at de globale medieaktørene betaler
skatter og avgifter i de landene de opererer i, med sikte på å styrke finansieringen
av mediestøtteordningene
• Ikke svekke det samlede nivået på mediestøtten, men utvikle ordninger som
bidrar til innovasjon og sørger for at lokalaviser kan lykkes med overgangen til nye
plattformer
• Legge frem en egen medieansvarslov som styrker det norske kildevernet
• Arbeide for kommersiell allmennkringkasting med hovedkontor i og
nyhetssendinger fra Bergen
• Arbeide for en kommersiell allmennkringkasting på radio med hovedkontor i
Lillehammer
• Sørge for at lokalradioene får midler til å lykkes med overgangen fra FM til DAB
• Beskytte mennesker som er truet på grunn av sine meninger og ytringer.
Redaktører og journalister skal ha et særskilt vern
71
IDRETT
Idrett gir livskvalitet og mestring for den enkelte. Å delta i organiserte idrettslag gir
fellesskap og opplevelser, og både organisert og egenorganisert idrett gir verdifull
fysisk aktivitet. Idrettsopplevelser er også en viktig bidragsyter for bedre integrering,
folkehelse, sosial utjevning og likestilling. Idrett, ikke minst toppidretten, byr på
opplevelser som binder oss tettere sammen, både lokalt og som land. Derfor er det
viktig å sikre gode idrettstilbud som er lett tilgjengelig for alle, særlig for barn og unge.
Det er også viktig å sørge for at den folkebevegelsen som idretten er, bygger på sunne,
felles verdier i det norske samfunnet. Mange ungdom slutter med organisert idrett
når de kommer i ungdomsårene. Tilbudet om breddeidrett er mangelfullt for denne
aldersgruppen.
ARBEIDERPARTIET VIL:
• Ruste opp og bygge flere idrettsanlegg, spesielt i områder med lav
anleggsdekning
• Videreføre ordningen med ekstra spillemidler i pressområder
• Bevare og beskytte Norsk Tippings enerett, og sikre at overskudd fra Norsk
Tipping til idrettsformål ikke går til kommersiell virksomhet
• Sikre idrettslagene forutsigbarhet, blant annet gjennom full momskompensasjon
• Forenkle idrettslagenes kontakt med offentlige myndigheter, gjennom bedre
koordinering og økt digitalisering fra det offentliges side
• Støtte arbeidet mot doping og kampfiksing
• Bidra til rekruttering og talentutvikling innen toppidretten
• Bidra til breddeidretten for å sikre en god folkehelse blant barn og ungdom
• Sammen med idretten sørge for flere kvinner i lederposisjoner i idretten
• Støtte opp om idretten som en viktig arena for inkludering og integrering
• Gi personer med nedsatt funksjonsevne bedre aktivitetsmuligheter
• Arbeide for ordninger med gratis utlån av utstyr og bruk av anlegg
BARNE- OG FAMILIEPOLITIKK
Godt utbygde offentlige velferdstjenester er en forutsetning for å gi frihet til å
være familie. Velferdsordningene må utformes slik at de legger grunnlag for høy
yrkesdeltakelse og økt likestilling. Arbeid er den mest effektive veien ut av fattigdom,
og derfor må velferdspolitikken legge til rette for at flest mulig har sjansen til å jobbe.
Foreldrepermisjon, gode barnehager, kvalitet i skolen og en eldreomsorg med kapasitet
og kvalitet avlaster familiene og gjør yrkesdeltakelse mulig.
Mulighetene til å starte familie, få barn og ta godt vare på sine nærmeste henger sammen
med samfunnets tilrettelegging. Mange med tunge omsorgsoppgaver i familien, som syke
barn eller syke foreldre, får for lite og dårlig koordinert hjelp fra det offentlige.
Vi vil gi fedre og mødre større muligheter til likestilt foreldreskap og sørge for bedre
rettigheter til personer med tunge omsorgsoppgaver. Arbeiderpartiet vil vurdere tiltak
som reduserer tidsklemma blant småbarnsforeldre. Innenfor rammen av et likestilt
foreldreskap vil vi utrede muligheten for redusert arbeidstid for foreldre det første året
barnet er i barnehage, frem til barnet er to år.
ARBEIDERPARTIET VIL:
For familier med små barn:
• Øke fedrekvoten til minst 14 uker, og sørge for en tredeling av permisjonstiden
• Åpne opp for at foreldrepermisjonen kan tas ut av flere enn de to juridiske
foreldrene, slik at flere omsorgspersoner i regnbuefamilier kan ta ut permisjon
dersom de juridiske foreldrene ønsker dette
72
• Av hensyn til barnets beste vurdere om et barn som har flere enn to
omsorgspersoner, også kan ha flere enn to juridiske foreldre
• Gå gjennom forholdene for selvstendig næringsdrivende og andre som ikke er i
et fast ansettelsesforhold, med sikte på å gjøre det enklere å kombinere barn og
familieliv med å drive egen virksomhet
• Avvikle kontantstøtten. Familier som har søkt om barnehageplass, kan motta
ventestøtte fra foreldrepermisjonen tar slutt, til barnehageplass tilbys
• Sikre at kommunene følger opp sitt ansvar for å koordinere og gi et
helhetlig tilbud til foreldre med varig syke barn eller barn med funksjons- og
utviklingshemning, for eksempel gjennom en fast kontakt i det offentlige
For familier med syke barn:
• Styrke kommunenes arbeid med å gi familiene med varig syke barn en individuell
plan og et koordinert og helhetlig tilbud fra det offentlige
• Utvikle ordningen med familievikar for småbarnsforeldre som har særlig behov for
bistand i akutte og spesielle situasjoner
• Ha en helhetlig gjennomgang av ordningene for foreldre til syke barn og barn med
særlige behov, med mål om å forenkle og styrke rettighetene til familiene
• Jobbe for tilstrekkelig med elevhybler og øke borteboerstipendet for ungdom
mellom 15 og 18 år fra én-inntektsfamilier, slik at retten til videregående
opplæring skal være gratis og reell for alle. Borteboerstipendet skal fremdeles
være behovsprøvd
• Vurdere vilkårene for ordninger rettet mot foreldre til syke barn, inkludert forhøyet
hjelpestønad, slik at ytelsene også kan gis etter fylte 18 år når foreldre har omsorg
for kronisk syke barn
• Utrede hvordan foreldres rettigheter til omsorgspenger for fravær ved egne barns
sykdom delvis kan tas i bruk av andre nære pårørende
For familier med syke foreldre:
• Utrede ulike former for økonomiske støtteordninger for å sikre inntekt i kortvarige
omsorgssituasjoner for syke foreldre eller nære slektninger, og gjøre det enklere
å kombinere yrkesaktivitet med tunge omsorgsoppgaver
Barn som pårørende:
• Sikre gode og helhetlige tjenester
Ved ønske om adopsjon:
• Legge til rette for kortere ventetid i adopsjonsprosessen gjennom å bistå
adopsjonsforeningene med å samarbeide med flere land
• Påvirke samarbeidsland til å godta homofile adopsjonsforeldre
Ved samlivsbrudd:
• Styrke familievernkontorene slik at meklingsordningen ved samlivsbrudd kan bli
bedre og bidra til å dempe konfliktnivået
BARNEVERN
Barn skal få hjelp til rett tid av barnevernet, og barnets stemme skal høres før
beslutninger tas. For å oppnå det trengs forebygging, tverrfaglighet og samarbeid i store
nok enheter til at fagmiljøet er sterkt og uavhengig.
For at utsatte barn og familier skal få bedre og mer tilpasset hjelp tidligere, vil vi ha en
kvalitetsreform for et bedre barnevern og et helhetlig tilbud til barna og familiene som
trenger tjenesten.
Det er helt avgjørende at barnevernet har høy tillit i hele befolkningen. Barnevernet er
et av de mest kompliserte sosiale feltene i samfunnet, og skal løse et bredt spekter
av oppgaver på flere fagområder og ofte over lang tid. Det krever ansatte med rett
kompetanse, og en organisering som sikrer faglighet og nærhet til barna og familiene. 
73
Vi vil heve kompetansen til de ansatte og gi bedre faglige verktøy i arbeidet med utsatte
barn og familier. En god utdanning og god ledelse er avgjørende for et godt barnevern.
Det er behov for en vurdering av om dagens grunn- og videreutdanninger er tilstrekkelige
for å møte barnevernets behov for kompetanse.
Barnevernet skal være et offentlig ansvar. Der det offentlige må kjøpe tjenester, skal
ideelle organisasjoner som hovedregel prioriteres fremfor kommersielle. Det skal
stilles krav til kvalitet og kompetanse. Ideelle aktører skal gis forutsigbarhet gjennom
langsiktige kontrakter. Vi vil bygge opp kompetansen i Bufetat og kommunene slik at de
selv kan utføre flere av de nødvendige tiltakene.
Det er i dag et stort behov for fosterhjem og beredskapshjem. Barnevernet må i
tillegg styrkes for å få fulgt opp de økende antall henvendelser. Barnevernet må ha
flerkulturell kompetanse. Vi vil gå gjennom ankemulighetene biologiske foreldre har ved
omsorgsovertakelse. Målet er å sikre bedre stabilitet og ro for barna.
ARBEIDERPARTIET VIL:
• Gjennomføre en kvalitetsreform i barnevernet for å sikre at barn og familier
får riktig og relevant hjelp og god saksbehandling, og for å styrke tilliten til
barnevernet
• Øremerke midler til barnevernet for å få flere ansatte, og sikre barnas rettigheter
• Øke tilgang til gode lavterskeltilbud som Stange-hjelpa og Familiens Hus
• Sørge for at kommuner som selv tar ansvaret for andrelinjebarnevernet,
kompenseres for kostnader knyttet til dette
• Sørge for fastere rammer for familier som får hjelp av barnevernet
• Sikre fosterfamiliene bedre og mer forutsigbare vilkår, veiledning, støtte og
opplæring
• Rekruttere flere flerkulturelle fosterfamilier
• Sørge for at det enkelte barn får et tilpasset tilbud og bedre ettervernet av
tidligere barnevernsbarn. Andre deler av hjelpeapparatet må kobles inn så tidlig
som mulig, og samarbeidsmøter mellom disse må prioriteres
• Styrke den erfaringsbaserte tilnærmingen i barnevernet ved aktivt å bruke
tidligere barnevernsbarn, sosiale entreprenører og ideelle organisasjoner
• Sørge for at alle utdanninger til arbeid med barn inneholder opplæring om vold,
overgrep og tegn på omsorgssvikt
• At det tilstrebes at søsken plasseres i samme foster- eller adoptivfamilie
• At barna får faste saksbehandlere i barnevernet
• At barnets beste skal gå foran det biologiske prinsipp, og at dette presiseres i
barnevernloven
• At det opprettes et nasjonalt samarbeid innad i barnevernet, så ingen kan flytte
fra barnevernsmeldingen
LIKESTILLING OG ANTIDISKRIMINERING
Alle skal ha like muligheter i Norge, uavhengig av hvem man er. Det norske samfunnet
preges fortsatt av det ujevne maktforholdet mellom menn og kvinner. Kvinner er
underrepresentert i maktposisjoner, kvinner eier mindre og tjener mindre enn menn,
og lønnsforskjellene er store. Fordi makten mellom kvinner og menn er ulikt fordelt,
vil tilsynelatende kjønnsnøytral politikk slå ulikt ut for menn og kvinner og forsterke
ulikhetene knyttet til makt, muligheter og ressurser.
Kvinner og menn kan oppleve ulike former for likestillingsutfordringer. I årene som
kommer, må vi i større grad se kvinners og menns likestillingskamper i sammenheng
– det er ikke mulig å oppnå likestilling for det ene kjønnet uten at det andre også er
med. Samtidig vil vi ta hensyn til at likestillingsutfordringene knyttet til inntekt, makt og 
74
sosiale forskjeller tilsier fortsatt fokus på kvinners situasjon i samfunnet. Et samfunn
der folk diskrimineres, eller der likestillingen er svak, er et samfunn som sløser med sine
menneskelige ressurser.
ARBEIDERPARTIET VIL:
For kjønnslikestilling:
• Opprette et forpliktende trepartssamarbeid for likestilling i arbeidslivet
• Styrke likestillingsloven og aktivitets- og redegjørelsesplikten og gjøre den mer
hensiktsmessig
• Sørge for at de som har diskriminert, kan ilegges en økonomisk sanksjon, også
når diskrimineringen ikke er gjort med hensikt. Det skal gis fri rettshjelp i saker
der Likestillings- og diskrimineringsnemnda mener det er rimelig
• Styrke likestillingssentrene
• At staten som eier stiller krav til planer for å få flere kvinnelige sjefer, og at
valgkomiteene i statlig eide selskaper skal bestå av minst 40 prosent kvinner
• Styrke satsingen på statlig lederopplæring og kreve at det skal være minst 40
prosent kvinner i statlige lederopplæringsprogrammer
• At Likestillings- og diskrimineringsnemnda skal få myndighet til å fastsette
oppreisning i saker innenfor arbeidslivet
• Frembringe mer kunnskap om samfunnsområder der gutter og menn kan oppleve
systematiske ulemper, blant annet i tilknytning til skole, der gutter har høyest
frafall; arbeid, der antall sysselsatte menn i alderen 25–54 jevnt har falt; helse,
der menn har høyest selvmordsrate; og barnefordelingssaker, der menn sjelden
får tilkjent omsorgsrettigheter – og utvikle politiske tiltak som svarer på disse
utfordringene
• Jobbe for bedre kjønnsbalanse i utdanningsvalg og arbeidsliv
For å motvirke diskriminering av minoriteter:
• At LHBT+-politikken styrkes gjennom en konkret handlingsplan, og at
organisasjonene på feltet får økt sine økonomiske bidrag
• Vurdere å innføre en tredje kjønnskategori
• Norge skal tilstrebe universell utforming, og hver enkelt sektor må innføre tiltak
for å gjøre bygg tilgjengelige. Offentlige bygg skal prioriteres
• Kartlegge og bedre tilbudet for syns- og hørselshemmede
• Styrke informasjonen om utviklingshemninger for å hindre overgrep og
trakassering
• Utarbeide en handlingsplan mot etnisk og religiøs diskriminering
KOMMUNAL
Kommunene er avgjørende for å sikre gode velferdstjenester i hele landet. God
eldreomsorg og en god skole er bare mulig om kommunene holder høy kvalitet på sine
tjenester og sikres en sterk og forutsigbar økonomi. Det krever en politikk som utjevner
forskjeller mellom kommunene, blant annet på grunn av ulikheter i skatteinntekter,
flyttestrømmer og demografiske endringer.
Den viktigste demografiske utfordringen kommunene står overfor, er den kraftige
økningen i antall eldre. Det krever at kommunene stimuleres til å bygge ut tilbudet med
tilstrekkelige dekningsgrader.
Kommunenes viktigste ressurs er menneskene som jobber der. Kommunene må
organisere sine tjenester på en måte som gjør dem attraktive som arbeidsplasser, med
flere heltidsstillinger og faste ansettelser. Kommunene skal anerkjenne og investere i de
ansattes kompetanse. 
75
Arbeiderpartiet mener det er fornuftig med endringer i kommunestrukturen der dette
betyr en styrking av tjenestetilbudet for innbyggerne. Endringene skal baseres på
frivillighet og gode lokale prosesser. Vi vil forsterke økonomiske insentiver som
reformstøtte og engangsstøtte for å stimulere til flere kommunesammenslåinger.
Arbeiderpartiet ønsker sterke regioner under direkte folkevalgt styring. Regionene
skal ta et lederskap i samarbeid med kommuner, næringsliv og statlig forvaltning.
Sterkere regioner bør overta flere oppgaver innen sektorer som samferdsel, utdanning,
forskning, næringsutvikling og miljø. Det regionale nivået skal beholde sine oppgaver
innen skole, helse, kollektivtransport og tannhelse. Regionene må få en sterkere
samfunnsutviklerrolle, og regionale planer skal styrkes som utviklingsverktøy. Vi er
positive til lokale prosesser hvor fylkeskommuner vurderer å slå seg sammen til større
regioner.
ARBEIDERPARTIET VIL:
• Øke kommunesektorens inntekter for å sikre bedre kommunale tjenester
• Ha en gjennomgang av det kommunale og fylkeskommunale inntektssystemet for
å sikre et likeverdig tjenestetilbud i hele landet
• Være positive til lokale initiativ til kommune- og fylkessammenslåinger og
forsterke støtteordninger til dette
• Støtte frivillige kommunesammenslåinger som er vedtatt og igangsatt
• Sette i gang et kompetanseløft for ansatte i kommunene i samarbeid med partene
i arbeidslivet
• Gjennomføre områdesatsinger i byer som har bydeler med spesielt store sosiale
utfordringer, for å sikre like muligheter og forebygge store sosiale forskjeller
• Lovfeste et kommunalt ungdomsråd eller tilsvarende
• Videreføre og utvide forsøksordningen med stemmerett for 16-åringer ved
lokalvalg
• Arbeide for at kommunene fremdeles skal få mva.-kompensasjon for kommunale
boliger slik at kommunene kan opprettholde botilbud til vanskeligstilte
BOLIG
Et eget sted å bo til en overkommelig pris er for mange avgjørende for å kunne leve et
selvstendig og godt liv. Det er derfor en viktig politisk oppgave å legge til rette for at det
bygges nok boliger.
De siste årene har boligprisene steget kraftig. For mange, særlig unge, har det blitt
vanskelig å kjøpe egen bolig. Hovedproblemet er at det over lang tid har blitt bygget for få
boliger i Norge, særlig i pressområdene. Vi vil ta initiativ gjennom å stille strengere krav til
kommunene og sikre raskere prosesser for boligbygging.
ARBEIDERPARTIET VIL:
• Bygge flere boliger:
o Etablere et forpliktende samarbeid om boligpolitikk mellom staten og landets
største kommuner
o Stille lovkrav om boligplaner i kommunene der hvor ikke kommuneplanen
eller andre tilsvarende planer ikke allerede ivaretar dette
o Knytte infrastruktur til boligbygging og øke boligbygging rundt
kollektivknutepunktene
o Styrke tilskuddsordningen for fornyelse og fortetting av eksisterende
boligmasse
o Trappe opp studentboligbyggingen med mål om 3000 bygde boliger i året
o Ta initiativ til et eldreboligprogram og lage boligtilbud slik at generasjoner kan
dra nytte av hverandre
76
o Korte ned saksbehandlingstid for plan- og byggesaksbehandling
• Styrke Husbanken:
o Koble Husbanken tettere sammen med de største kommunene
o Sørge for tilstrekkelige utlåns- og tilskuddsrammer i Husbanken
o Utrede et differensiert rentesystem i Husbanken
• Skape et boligmarked for alle:
o Vurdere å øke krav om botid før gevinsten ved salg av bolig gjøres skattefri
o At kommunene må gis mulighet til å tildele startlån til unge med liten
egenkapital og gode inntektsutsikter
o Sørge for flere leie-til-eie-ordninger i samarbeid med private utbyggere,
boligbyggelag, kommunen og Husbanken
• Sikre bedre innløsningsrett for tomtefestere slik at flest mulig kan eie grunn til
eget hus eller egen hytte
FORBRUKERMAKT
For å kunne utøve forbrukermakt må informasjonen om varene og tjenestene vi kjøper,
være lett tilgjengelig for folk. Det er en politisk oppgave å bidra til dette, slik at bevisste
forbrukere kan ta valg som tjener miljøet, samt fremmer arbeidstakeres rettigheter og
andre viktige menneskerettigheter. Forbrukernes rettigheter må også ivaretas bedre,
særlig i en digital tidsalder der kommersielle aktører lett kan danne seg et bilde av folks
forbruksmønstre for å tjene ytterligere på målrettet markedsføring.
ARBEIDERPARTIET VIL:
• Vurdere å innføre en egen etikklov som skal sikre forbrukere bedre informasjon
om produksjonssted og -vilkår
• Skjerpe kravene til innhold, merking og informasjon for vanlige konsumprodukter
• Utarbeide en handlingsplan for en giftfri hverdag, med blant annet krav om
nøye sjekk av forbrukerprodukter, bevisstgjøring av bransjer, forbrukere og
produktmerking
• Jobbe for bedre person- og forbrukervern i digitale tjenester
• Sikre reell oppfølging av viktige personvernprinsipper som eksempelvis sletting,
innsyn og samtykke
• Jobbe for felles europeiske løsninger for bedre forbrukervern, blant annet:
o Et nytt gjeldsregister
o Skjerpede krav til markedsføring av kreditt
FRIVILLIGHET
Frivillig innsats gjør samfunnet vårt rikere og fellesskapet mye sterkere. Frivilligheten
utgjør en selvstendig og særegen del av samfunnet. Den fyller en rolle hverken markedet
eller det offentlige kan fylle, i forbindelse med omsorg, friluftsliv, integrering, folkehelse,
kultur, idrett og på andre områder. Vår politikk legger dette til grunn og sikrer frivilligheten
god finansiering, stor frihet og en betydelig plass i samfunnet.
ARBEIDERPARTIET VIL:
• Forenkle og samordne regelverk og støtteordninger slik at frivilligheten kan bruke
mer tid på aktivitet, medlemspleie og rekruttering
• Sikre frivilligheten en finansiering med en høy andel frie midler, blant annet ved
å styrke momskompensasjonsordningen, og ved at det meste av økningen i
finansiering skjer gjennom tildeling av frie midler, ikke prosjektmidler
• Opprette flere frivillighetssentraler og frivillighetsråd i kommunene
• Arbeide for at alle kommuner har koordinatorer som bistår frivillig sektor
• Samle alle tilgjengelige støtteordninger for frivillig sektor i en felles søkeportal 
77
TROS- OG LIVSSYNSPOLITIKK
Norge har en kristen og humanistisk arv. Denne arven tar vi med oss i møte med dagens
mangfoldige samfunn.
Trosfrihet er en menneskerett. Samtidig står friheten til å tro og utøve sin religion side om
side med friheten til å ikke tro og til å konvertere, frafalle eller kritisere religion.
Religion er ikke bare en privatsak for den enkelte. Det er også et offentlig anliggende når
det gjelder økonomisk støtte fra det offentlige, når tros- og livssynssamfunnene bidrar til
velferden i samfunnet gjennom frivillige fellesskap, eller når noen utsettes for tvang eller
undertrykking i religionens navn.
For mange mennesker utgjør tros- og livssynssamfunnene viktige fellesskap. De har
betydning for tilhørighet og identitet og kan være et ankerfeste for frivillig engasjement i
lokalsamfunnet.
Når tros- og livssynssamfunnene kan være så viktige for enkeltmenneskene, er innsyn til
og utsyn fra disse samfunnene like viktig for storsamfunnet. På de fleste andre områder
av samfunnet vårt stiller vi krav til demokrati, åpenhet og representasjon. Nå er det på
tide å gjøre det samme overfor tros- og livssynssamfunnene. Kravene som stilles, skal
ivareta trosfriheten og ikke gripe inn i tros- og livssynssamfunnenes teologi.
ARBEIDERPARTIET VIL:
• At hovedlinjene i finansieringsordningen av tros- og livssynssamfunn skal sikre
forutsigbarhet og være som i dag, med unntak av at vi vil:
o Se nærmere på beregningsgrunnlaget for støtten og vurdere om kriteriene er
tilstrekkelige og relevante
• Gjennomføre en vesentlig økning av minimumskravet til antall medlemmer for å få
økonomisk støtte, fra dagens krav om 10 medlemmer
• Stille krav i forbindelse med økonomisk støtte til tros- og livssynssamfunnene om:
o Minst 40 prosent representasjon av kvinner i styringsorganer som forvalter
statlig støtte. Kravet gjelder ikke organer som tar stilling til teologiske
spørsmål, og vil først gjelde fra 2020
o Demokratisk valgte representanter i styringsorganene som forvalter den
statlige støtten. Kravet gjelder ikke organer som tar stilling til teologiske
spørsmål, og vil først gjelde fra 2020
• Stille krav til personer som kommer til Norge for å praktisere som religiøse ledere,
at de skal ha eller skaffe seg kunnskap om den religiøse rådgivningsrollen i
møte med vold i nære relasjoner, eksilerfaringer og sentrale verdier i det norske
samfunnet
• Opprette en egen likestillingspott som tros- og livssynssamfunn kan søke om
midler til likestillingsarbeid fra
• At offentlige institusjoner som sykehus, sykehjem og fengsel tilrettelegger for
at pasienter og innsatte får anledning til å ivareta tros- og livssynsutøvelse, ved
samtaler med prest eller et tilsvarende tilbud for personer med en annen religiøs
tilhørighet
• Kreve åpenhet fra tros- og livssynssamfunn om pengegaver (og annen materiell
støtte) fra utlandet, og utrede på hvilket grunnlag utenlandske gaver eller
økonomisk støtte kan begrenses
• Sikre at skilsmisse etter norsk lov respekteres av de ulike tros- og
livssynssamfunnene og motvirke fremvekst av religiøse domstoler
• At valgordningen i Den norske kirke sikrer at medlemmer til lokalt,
regionalt og sentralt nivå organiseres gjennom direkte valg, og at valgene
gjennomføres samtidig med, og i lokaler i umiddelbar nærhet til, kommune- og
fylkestingsvalgene
78
• Legge til rette for at Sjømannskirken fortsatt skal være et viktig kirkelig, kulturelt
og sosialt møtested for nordmenn i utlandet, blant annet gjennom et særskilt
tilskudd
• Legge til rette for midler til lokale dialogtiltak tros- og livssynssamfunn imellom,
og mellom disse fellesskapene og samfunnet for øvrig
• Utvikle religions- og livssynsfaget til et mer inkluderende fag og dermed fjerne ‘K’
fra KRLE-faget
URFOLK OG NASJONALE MINORITETER
Vi vil sikre gode rammevilkår for samisk kultur, næringsliv, samfunnsliv og samiske
språk. Samene skal ha reell mulighet til å lære samisk, bruke det i hverdagen og kunne
overlevere det til neste generasjon. Vi vil styrke og samordne tilbudene til den samiske
befolkningen innenfor spesialisthelsetjenesten med en målsetting om at de samiske
pasientene kan få helsetjenester i et miljø med samisk språk- og kulturkompetanse.
Det er viktig å sikre gode rammevilkår for de tradisjonelle samiske næringene. Samtidig
må vi legge til rette for vekst også innen annen næringsvirksomhet, og bidra til ny vekst i
områder med nedgang i befolkningen.
ARBEIDERPARTIET VIL:
• Sikre nok samiske læremidler av tilfredsstillende kvalitet
• Utdanne flere samisktalende lærere, førskolelærere og helsearbeidere
• Øke antallet samiske barnehageplasser
• Arbeide for styrket barnehustilbud for samiske barn
• Støtte samisk LHBT+-arbeid
• Arbeide for økt samisk kulturkompetanse i mottak for volds- og overgrepsofre og i
etterforskningsarbeidet
• Jobbe for et godt helsetilbud tilpasset den samiske befolkningen
• Bekjempe alle former for diskriminering
• Ivareta våre forpliktelser overfor våre nasjonale minoriteter og arbeide for at disse
gruppene får videreutvikle sin identitet, kulturhistorie og sitt språk i Norge
• Jobbe for gode rammevilkår som sikrer arbeidet med kvensk språk og kultur
INNVANDRING OG ASYLPOLITIKK
Vi lever i en tid med store folkevandringer som følge av krig, konflikt, fattigdom og
klimaendringer. Å finne internasjonale løsninger er avgjørende for å skape fred og
trygghet, slik at folk ikke legger ut på flukt. Norge har ansvar for å hjelpe mennesker
som flykter fra krig og forfølgelse. Det er behov for betydelig hjelp i områdene som er
hardest rammet, og landene som tar imot flest flyktninger. Norge bør ta et lederansvar
internasjonalt for å bedre livssituasjonen i land folk flykter fra.
Dagens situasjon med ukontrollert innvandring til Europa er ikke bærekraftig. Norge kan
ikke alene løse disse utfordringene, men vi vil ta vår del av ansvaret. Vi vil søke samarbeid
på europeisk og globalt nivå. Vi vil stille klare krav til alle europeiske stater om å ta imot
sin andel av flyktninger.
Arbeiderpartiet tok initiativ til og står ved de brede forlikene om innvandring og
integrering i Stortinget i 2015. Vi vil videreføre en streng, rettferdig og human asyl- og
flyktningpolitikk. For oss er det viktig å sørge for kontroll med ankomstene til Norge.
Mennesker som har krav på beskyttelse fordi de har blitt tvunget til å forlate hjemlandet
sitt, skal få sin sak behandlet i Norge i tråd med internasjonale regler. Mennesker som
ikke har behov for slik beskyttelse, skal returneres så raskt som mulig. Erfaring viser at
viljen til god integrering kan være nært koblet til opplevelsen av at det er kontroll med
innvandringen og kontroll ved grensene.
79
Vår politikk er basert på menneskerettighetene og flyktningkonvensjonen. Samtidig vil
vi ta initiativ til en gjennomgang av internasjonale konvensjoner for at disse bedre kan
tilpasses vår tids flyktningsituasjon.
Kvoteflyktninger er den sikreste og mest rettferdige ordningen for å sikre mottak av
mennesker som skal ha varig beskyttelse. Antallet kvoteflyktninger må til enhver tid
vurderes opp mot anbefalingene fra FN, mot hvor mange asylsøkere som kommer til
landet, og mulighetene for rask og god integrering i Norge.
Barn og kvinner på flukt er særlig utsatte grupper. Norge skal være en pådriver for at
rettighetene til barn på flukt ivaretas.
Barn på flukt trenger særlig omsorg. Det forutsettes at regler for beskyttelse og opphold
i norsk lovgivning og internasjonale konvensjoner blir fulgt ved behandling av barns
søknad om opphold i Norge. Det er avgjørende å sikre rask og rettssikker behandling av
søknader for å avklare om søkeren har rett til opphold i Norge.
Mindreårige på flukt må ivaretas bedre når de er i Norge, spesielt i mottak i kommunene.
Det må gjennomføres tiltak for å sikre stabilitet i gode boforhold, rettssikker
saksbehandling og bedre psykososiale tiltak. Mottakene må få styrket barnefaglig
kompetanse. De mindreårige bør blant annet sikres kontaktfamilie, godt skoletilbud, godt
helsetilbud og særskilt gode forberedte tiltak ved eventuell retur.
Mindreårige på flukt er en særlig sårbar gruppe. Arbeiderpartiet er bekymret for den
sterke økningen i antallet barn som får innvilget midlertidig opphold i Norge. Det er
innenfor dagens lovgivning behov for å endre praksis i behandlingen av søknader om
opphold fra mindreårige slik at midlertidighet begrenses for denne gruppen.
Vi vil at det i behandlingen av søknader om opphold fra denne gruppen inngår en
vurdering av sårbarhetskriterier, som skal legges til grunn for forvaltningens vedtak når
det gjelder unge som mangler omsorgspersoner, nettverk og/eller ressurser i hjemlandet.
ARBEIDERPARTIET VIL:
• Arbeide internasjonalt for å bekjempe årsaker til at mennesker legger ut på flukt
• At Norge skal være en pådriver i Europa for en felles løsning på utfordringene
knyttet til ekstraordinære ankomster av mennesker på flukt
• Forbedre beredskapen langs grensen for å kunne håndtere ekstraordinære
asylankomster
• Føre en aktiv returpolitikk, og opprette direkteruter til de viktigste
avsenderlandene
• Redusere saksbehandlingstiden i Utlendingsdirektoratet og Utlendingsnemnda
• Styrke arbeidet med identitetsavklaring
• Sikre større forutsigbarhet og bedre involvering av kommunene ved etablering av
flyktningmottak
• Sikre en bedre samhandling mellom UDI, IMDI og kommunene når asylsøkere
overføres til bosetting, slik at eksisterende nettverk og grunnlag for integrering
tas hensyn til
• Vurdere hvordan hovedregelen om bare ett statsborgerskap slår ut i praksis i en
mer globalisert hverdag. En utredning må også inneholde en vurdering av hvilke
konsekvenser en eventuell åpning for dobbelt statsborgerskap vil ha for plikter
og rettigheter i Norge.
• Endre statsborgerloven slik at tilbakekallelser av statsborgerskap som er gitt på
bakgrunn av uriktige og ufullstendige opplysninger, skal skje ved dom
• Arbeide for å finne bedre aldersvurderingsmetoder
80
INTEGRERING
Norge skal være et åpent og inkluderende samfunn. Nøkkelen til god integrering er språk,
arbeid og respekt for felles spilleregler. Alle forventes å ta ansvar for å delta, bidra og
forsørge seg selv, samtidig som fellesskapet støtter opp og gir muligheter.
Å legge til rette for arbeid og bruke og utvikle kompetanse er avgjørende for at vi
kan bevare et samfunn med små forskjeller og høy produktivitet. Å komme raskt ut i
arbeidslivet bidrar til at nyankomne lærer seg språk, knytter sosiale kontakter, tilegner
seg ytterligere kompetanse og blir i stand til å forsørge seg selv. Derfor er det viktig at vi
lager effektive systemer for å raskt bli kjent med hvilken kompetanse den enkelte har. En
hovedoppgave i integreringsarbeidet er å sette kommunene og arbeidslivet i stand til å få
folk inn i arbeid og deltakelse.
Asylmottak må tilby meningsfull aktivitet, slik at inngangen til og deltakelsen i det norske
samfunnet skjer raskest mulig. Vi vil støtte frivillige lag og organisasjoner, frivilligsentraler
og idretten, som gjør en uvurderlig innsats i integreringsarbeidet. For å lykkes må vi bli
flinkere til å få de mange elementene i integreringsarbeidet til å henge sammen.
ARBEIDERPARTIET VIL:
For å få flere ut i arbeid og øke samfunnsdeltakelsen:
• Gi integrering i alle mottak
• Redusere tiden den enkelte sitter i mottak og holdes utenfor arbeid, gjennom
raskere saksbehandlingstid
• Gi 250 timer språkopplæring, 50 timer samfunnskunnskap i tillegg til
språkopplæringen, kompetansekartlegging og godkjenning mens man er i mottak
• Gjennomføre en kvalitetsreform i voksenopplæringen slik at alle nyankomne
sikres best mulig språk- og samfunnsopplæring, og at lærerne som tilbyr den, har
de virkemidler de trenger
• Gi kommunene større frihet til selv å tilpasse språk- og integreringstilbud
• At arbeid, kompetanseoppbygging og språkopplæring skal skje parallelt. Tilby
tidlig kartlegging av kompetanse og godkjenning av utdanning, og gi tilbud om
realkompetansevurdering der det er relevant
• At nyankomne skal raskt i arbeid og få gode muligheter til kompetanseoppbygning
• At personer som er klare til å komme i arbeid, raskt settes i kontakt med en
relevant bransje og arbeidsgiver. NAV bør, sammen med kommunene, ha
hovedansvaret for tiltakene i et slikt hurtigspor
• Legge bedre til rette for at flere skal komme tilbake til arbeidslivet
• Raskere koble sammen nyankomne og bransjer med arbeidskraftbehov ved å
skape flere treffpunkt
• Gjøre introduksjonsprogrammet mer individuelt tilpasset, slik at folk som er i
stand til å komme raskere i arbeid, kan gjøre det, og at folk som trenger flere timer
med undervisning og praksis, får det
• Vurdere om lokal og regional etterspørsel etter kompetanse og arbeidskraft i
større grad bør styre bosetting av flyktninger. Dette gjelder også utdanningstilbud
og kompetanseheving
• Vurdere om introduksjonsprogrammet kan starte i mottaket dersom ventetiden
etter innvilget opphold er lang
• Satse på mer arbeidsretting i introduksjonsprogrammet og tilby flest mulig praksis
i arbeidslivet som en del av programmet
• At det skal bli vanskeligere å få utsettelse for gjennomføring av
introduksjonsprogrammet, slik at introduksjonsprogrammet gjennomføres så
tidlig som mulig
81
For inkludering og felles spilleregler:
• Gi alle barn i asylmottak tilbud om barnehageplass
• Bidra til å hindre at barn sitter lenge i mottak ved å fjerne bestemmelsen om at
enslige mindreårige ikke kan bosettes i et fosterhjem eller i en kommune
• At personer som har religiøs eller kulturell begrunnelse for å ikke delta i aktivitet
eller arbeid, ikke skal få økonomisk støtte av det offentlige
• Bekjempe tvangsekteskap og heve kompetansen knyttet til æresrelaterte
frihetsbegrensninger, sosial kontroll og kjønnslemlestelse
• Utarbeide føringer for skolens arbeid mot barnehijab, og innføre felles
retningslinjer i utdanningssektoren som sikrer at ansiktet er fullt synlig i
undervisningssituasjoner
• At skolens tilbud og aktiviteter skal være felles, og at det ikke gjøres unntak fra
felles svømmeundervisning og felles undervisning
• Sørge for at minoritetsforeldre gis informasjon om rettigheter og muligheter som
foreldre
• Styrke forskningen på integrering for å bedre avdekke behov knyttet spesielt til
vold og traumatisk stress
• Påse at flyktningene på et tidlig tidspunkt kan få informasjon om de brede
mulighetene for å engasjere seg i frivilligheten og sivilsamfunnet i Norge
82
83
JUSTIS
Politi og lokal trygghet
Trygge lokalsamfunn skaper vi sammen. Flere samfunnsaktører spiller en viktig rolle,
blant annet helsevesen, skole, frivillige organisasjoner, politi, sivilforsvar, brann- og
redningsvesen og kommunene. Arbeidet må være forankret lokalt og understøttet
nasjonalt.
Vi mener det er viktig å rette den forebyggende innsatsen mot barn og unge. God
forebygging avhenger av kompetanse, tilstedeværelse og systematisk samhandling
mellom disse aktørene over tid.
For å oppklare lovbrudd og forebygge ny kriminalitet trengs gode etterforskningsmiljøer
i hele landet. Noen kriminalitetsformer krever særskilt oppmerksomhet: For å bekjempe
vold i nære relasjoner og seksuelle overgrep er kunnskap, kompetanse, samarbeid og
prioriteringer avgjørende. For å bekjempe arbeidslivskriminalitet er trepartssamarbeidet
sentralt. For radikalisering og ekstremisme er nasjonale initiativ, sammen med godt lokalt
samarbeid, viktig. For bekjempelse av internettbasert kriminalitet er god utnyttelse av
teknologi og sivil kompetanse nødvendig.
Politiet må ha god lokal forståelse og være der for folk når de trenger det. Vi ønsker et
forebyggende, tilstedeværende og serviceinnstilt politi.
ARBEIDERPARTIET VIL:
• At politiet skal ha en sterk lokal forankring
• Bygge ut politidistriktenes selvstendighet og kapasitet og sikre politidistriktene
mer av ressursene, blant annet gjennom frie driftsmidler og økt grunnbemanning
• At alle kommuner skal ha politiråd
• Etablere et nasjonalt organ som koordinerer og utvikler praksis for å forebygge
radikalisering og voldelig ekstremisme
• Bidra til at etterforskningsfeltet og etterforskerne i politiet får økt status og blir
styrket
• Legge til rette for økt bruk av sivile med faglig relevant bakgrunn i
etterforskningen
• Arbeide målrettet for en bedre varslerkultur i politiet
• Styrke barnehusene
• Sikre rask uttransportering av personer uten oppholdsgrunnlag i Norge
• Styrke arbeidet mot menneskehandel og organisert kriminalitet, og sørge for at
ofre for menneskehandel får god oppfølging
• Bedre kunnskapen om hatkriminalitet gjennom blant annet å registrere omfanget
av slik kriminalitet mer nøyaktig enn i dag
• Omfatte kjønnsidentitet og kjønnsuttrykk i straffelovens paragraf for
hatkriminalitet
Kriminalomsorg
Straff er samfunnets reaksjon på at noe galt har funnet sted. Straff har også som
formål å forebygge ny kriminalitet. Straffereaksjonene skal iverksettes raskt, og
tilbakeføringsarbeidet skal starte når dommen har falt. Innholdet i soningen må styrkes,
og rehabiliteringen må ta utgangspunkt i det som får den enkelte best tilbake til et liv uten
ny kriminalitet.
DEL 4
Sikkerhet og utenriks
84
ARBEIDERPARTIET VIL:
• At innholdet i soningen ved straff holder høy kvalitet, slik at målet om redusert
tilbakefall til ny kriminalitet nås
• Styrke kriminalomsorgen for å sikre forsvarlig bemanning, og legge til
rette for hensiktsmessig soningsinnhold blant annet ved å etablere flere
rusmestringsenheter
• At narkotika fortsatt skal være forbudt, men at lovverket om narkotika til eget bruk
skal innebære alternative reaksjoner fra samfunnet. Se for øvrig under «Helse»
• Igangsette bygging av nye soningsplasser og prioritere de områdene av landet
som i dag ikke har tilfredsstillende soningstilbud, og sikre flere plasser for kvinner
i egne eller adskilte avdelinger
• Lovfeste prinsipp om at soning skal skje på norsk jord for norske statsborgere og
avvikle ordningen med leie av fengselsplasser i utlandet
• Innføre tjenestenummer for ansatte i kriminalomsorgen. Ansattes navn må
skjermes ved alvorlige hendelser slik at de får en tryggere hverdag
• Tilby etter- og videreutdanning for ansatte i kriminalomsorgen
• Legge til rette for utdanning og arbeidstrening under soningstiden
• Sørge for god oppfølging etter løslatelse, styrke ettervernet gjennom prosjekter
som fremmer tilbakeføring, og øke kunnskapen om gjeldsproblematikk, for å
redusere faren for tilbakefall til rus og kriminalitet
• At rehabilitering får en prioritert plass med konkrete mål og virkemidler styrt av
faglig kompetent personell
• I større grad benytte alternative straffemetoder i stedet for fengselsstraff
Teknologi og personvern
Ny teknologi gir bedre forutsetninger for å forebygge, etterforske og oppklare kriminalitet.
Justis- og beredskapssektoren lider under dårlige teknologiske løsninger på en rekke
områder.
Den teknologiske utviklingen kan samtidig utfordre viktige personvernhensyn. Det kan
også oppstå konflikter mellom behovet for nye politimetoder og hensynet til personvern
og rettssikkerhet. Lovverket skal bidra til større samfunnssikkerhet innenfor rammene av
menneskerettighetene og rettsstatsprinsipper.
Ettersom digitaliseringens betydning øker, øker også nødvendigheten av å styrke
forbrukeren og borgerens forståelse og evne til å ta informerte valg. Dette oppnås
gjennom økt åpenhet og innsyn. Gjennom utnyttelse og tilgjengeliggjøring av stordata
kan vi oppnå bedre tjenester, mer effektiv ressursutnyttelse og nye tjenester og
arbeidsplasser. Arbeiderpartiet ønsker å legge til rette for dette, innenfor rammene av
personvernet.
ARBEIDERPARTIET VIL:
• Styrke forbrukerens mulighet til å ta informerte valg om sitt personvern
• Sørge for nødvendig oppfølging av EUs personvernforordning
• Søke europeiske løsninger for sikkerhets- og personvernstandarder for produkter
og tjenester
• Legge til rette for teknologiske løsninger som gjør det enklere for folk å ha
kontakt med tjenestene innen justis- og beredskapssektoren, og som letter
sektorens arbeid
• Gjennomgå hvordan hensynet til personvern er ivaretatt og best kan sikres i
justissektoren
• Utføre en fremtidsrettet utredning av dronebruk, inkludert for bruk innen justisog
beredskapssektoren
85
• Gjennomgå regelverket for behandling av personinformasjon for å sikre at ny og
oppdatert teknologi kan brukes for å tilby best mulige tjenester til innbyggerne
• Jobbe for internasjonale standarder og merkeordninger som sikrer at forbrukerne
kan ta trygge valg knyttet til internett-tilkoblede enheter og programvarer
• Legge til rette for utprøving av nye digitale tjenester i tett samarbeid med tilsyn
som Datatilsynet og Finanstilsynet
Domstol og rettshjelp
Domstolenes behandling skal være effektiv og rettssikker. Folks mulighet for avklaring av
tvister og konflikter utenom rettsapparatet må styrkes, og tilgangen til rettsråd økes.
Folk skal oppleve at de har reell tilgang til kvalifisert rettslig bistand. Mange erfarer at
rettslig bistand er dyrt, og opplever en usikkerhet om pris ved bruk av advokat. I tillegg
til at ordningen med fri rettshjelp og de frivillige rettshjelptiltakene må styrkes, må det
legges til rette for økt tilgang til rettslig bistand for folk flest.
ARBEIDERPARTIET VIL:
• Utrede lokale/regionale rettssentre for om mulig å tilby flere juridiske tjenester
under ett tak
• Faglig styrke konfliktråd og forliksråd
• Styrke de frivillige rettshjelpstilbudene og fri rettshjelp
• Gjøre det enklere å ta bevillingen fra advokater som ikke holder tilstrekkelig faglig
og etisk kvalitet
• Legge til rette for moderat spesialisering av dommere i domstolene
• Øke bruken av elektronisk kommunikasjon i saksbehandlingen til domstolene
• Styrke kontoret for voldsoffererstatning for å sikre at voldsofre blir godt ivaretatt
• Legge til rette for en bredere rekruttering av meddommere
Vold i nære relasjoner
Arbeiderpartiet vil forsterke innsatsen mot volden som særlig rammer kvinner og barn.
Politiet må prioritere arbeidet mot voldtekt og vold i nære relasjoner, innsatsen må
intensiveres og kompetansen heves.
ARBEIDERPARTIET VIL:
• Legge frem en ny opptrappingsplan mot vold og overgrep mot barn og vold i nære
relasjoner
• Innføre undervisning i grensesetting i barnehage, grunn- og videregående skoler
• Styrke krisesentertilbudet og tilsynet med krisesentertilbudet, samt utrede
behovet for overgangsboliger til voldsutsatte etter opphold på krisesenter
• Legge til rette for økt bruk av voldsalarm og gjennomgå ordningen med
besøksforbud
• Jobbe for et døgntilgjengelig tilbud for barn utsatt for overgrep
• Øke kompetansen om vold og overgrep hos alle som jobber med barn, for i større
grad å kunne avdekke og forebygge vold og overgrep mot barn
• Legge til rette for bedre informasjonsflyt og samarbeid mellom etatene som
jobber med personer utsatt for vold og overgrep, revidere og samordne
regelverket knyttet til taushetsplikt, opplysningsplikt og opplysningsrett samt
reglene om samtykke
• Iverksette en omfangsundersøkelse av voldsutsatte barn, og forske mer på
kostnader og konsekvenser av vold i nære relasjoner og overgrep mot barn
• Innføre krav om at alle kommuner skal utarbeide handlingsplaner mot vold i nære
relasjoner
86
SAMFUNNSSIKKERHET OG TOTALBEREDSKAP
Vår samfunnssikkerhet kan bli utfordret av naturkatastrofer, ekstremvær, terror, alvorlig
kriminalitet og digitale angrep. God kapasitet og samtrening, klare roller og tydelig
ansvarsforhold mellom ulike aktører er avgjørende for å bedre beredskapsevnen.
Samfunnets totale beredskap blir bedre når vi ser samfunnets ressurser i sammenheng.
Den viktigste politiberedskapen er fortsatt den nærmeste patruljen.
Brann- og redningstjenestens oppdrag er endret over tid. Tydelig rolleavklaring,
kompetanseheving og tilstrekkelige ressurser er nødvendig for forsvarlighet og god
kvalitet på brann- og redningstjenestens oppdrag.
Etter som stadig flere deler av samfunnet digitaliseres og flere enheter kobles til
internett i en gjensidig avhengighet, øker sårbarheten. Flere av våre grunnleggende
samfunnsfunksjoner står i et digitalt avhengighetsforhold: helse, vann, energi og
kommunikasjonsinfrastruktur. Mange av disse er på private hender. Det er behov for økt
innsats for å ivareta sikkerhet og beredskap, i nært samarbeid mellom offentlig og privat
sektor. Vår evne til å forebygge og håndtere alvorlige cyberangrep må forbedres.
ARBEIDERPARTIET VIL:
For totalberedskap, avklarte ansvarsforhold og samtrening:
• Nedsette et offentlig utvalg for å utvikle en nasjonal strategi for trygghet og
totalberedskap, herunder søke å harmonisere de ulike beredskapsaktørenes
ansvarsområder
• Lage en nasjonal strategi for flere regionale treningssentre for politi, forsvar,
nødetater og frivillige organisasjoner
• Øke samtreningen mellom nødetatene, og mellom nødetatene og de frivillige
organisasjonene
• Sørge for at politiets skarpe ende samlokaliseres i et nasjonalt beredskapssenter
• Sikre avklarte roller og ansvarsforhold i den nasjonale kriseledelsen ved større
hendelser, iverksette ny instruks for Forsvarets bistand til politiet
• At støtte og bistand til politiet og øvrig sivilt samfunn i større grad bør være
en styrende faktor for innretning og dimensjonering av enkelte av Forsvarets
strukturer og kapasiteter, slik som heimevern, spesialstyrker, cyberforsvar og
helikopterkapasitet
• Legge frem en handlingsplan for arbeidet med kultur, holdninger og lederskap i
beredskapssektoren
• Organisere brann- og redningstjenesten for å sikre heltidsledelse og bedre
tjenester
• Sørge for ny utdanningsmodell for brann- og redningstjenesten, herunder ny
lederutdanning
• Styrke arbeidet mot terror i politiets sikkerhetstjeneste, og samarbeidet med
etterretningstjenesten og Nasjonal sikkerhetsmyndighet, og kreve felles
trusselvurdering til Stortinget
• Videreføre opplæring og kompetanseheving for deltidspersonell i brann- og
redningstjenesten
• Sikre forsvarlig helikopterkapasitet for politiet, og styrke kontraterrorevnen
gjennom økt mobilitet for politiets beredskapstropp og Forsvarets spesialstyrker
• Sikre at politiet og Forsvaret, inkludert Heimevernet, organiseres og finansieres
for effektivt å beskytte mennesker, sentrale objekter og samfunnskritiske
funksjoner
• Følge opp konseptutredning om Sivilforsvaret fra Direktoratet for
samfunnssikkerhet og beredskap
• Opprette rednings- og beredskapsråd i alle politidistriktene/de lokale 
87
redningssentral-områdene, og ta initiativ til en gjennomgang av kommunenes
ansvar og oppgaver som lokal beredskapsmyndighet og deres rolle i samarbeidet
med andre beredskapsaktører
• Sikre felles sivil/militær evne til å håndtere angrep på tvers av sektorer med høy
grad av informasjonsdeling og tett samarbeid, og klare avgrensinger der det er
nødvendig
• Sørge for at Norge er verdensledende på arktisk søk og redning, både når det
gjelder teknologi, analyse og kompetanse
• Beholde hovedregelen om et ubevæpnet politi. Også i fremtiden skal politiet ha
lett tilgang til våpen når omstendighetene eller trusselvurderingen krever det
For IKT- og cybersikkerhet:
• Styrke fagkompetansen på cybersikkerhet, og foreta nødvendige avklaringer
av roller og ansvar i håndteringen av cyberrelaterte kriser som kan ramme
institusjoner av samfunnskritisk betydning
• Utarbeide en overordnet nasjonal strategi for å sikre en langsiktig oppbygging av
kompetanse innen IKT-sikkerhet i det norske samfunnet
• Sikre ledende forskningsmiljøer på digital sikkerhet og sårbarhet
• Styrke politiets innsats mot cyberkriminalitet, og vurdere en egen spesialenhet i
politiet som arbeider med digital kriminalitet
• Sørge for at det bygges opp teknologikompetanse i tilsynsfunksjonene i alle
sektorer, og sikre at cybersikkerhet vurderes spesifikt i utvikling og drift av nye
offentlige tjenester og systemer
• Innføre ny sikkerhetslov tilpasset et digitalt samfunn, i tråd med hovedlinjene fra
Traavik-utvalget
For frivillige beredskapsorganisasjoner:
• Øke ressursene til de frivillige redningstjenestene for å styrke den lokale
beredskapen
• Bidra til at frivillige beredskapsorganisasjoner inkluderes i trening og debrief med
lokalt politi
FORSVAR
Forsvarets grunnleggende oppgave er å ivareta Norges sikkerhet og trygghet, våre
interesser og verdier. De siste årene har trusselbildet og det sikkerhetspolitiske
landskapet endret seg. Norge trenger et sterkt forsvar tilpasset den nye situasjonen,
moderne utrustet og med høykompetent personell.
Forsvaret skal utgjøre en krigsforebyggende terskel og sikre troverdig avskrekking med
basis i NATOs kollektive forsvar. Med våre store hav- og landområder må Forsvaret kunne
håndheve norsk suverenitet.
Det er spesielt viktig at Forsvaret er i stand til å løse de utfordringer Norge kan stå overfor
i nordområdene. Vi vil styrke forsvarsevnen i Nord-Norge med relevante bidrag fra alle
forsvarsgrener.
Forsvaret skal være en integrert del av det norske samfunnet. Vi er for et forsvar basert
på verneplikten. Vi legger stor vekt på å anerkjenne og ivareta våre veteraner. På
enkeltområder kan det være fornuftig at forsvarssektoren samarbeider med private
aktører, men vi er imot privatisering som ikke er styrt av Forsvarets behov for fleksibilitet,
kompetanse og sikkerhet, spesielt i krise og krig. Det er avgjørende for legitimiteten og
tilliten til Forsvaret at det er underlagt demokratisk styring og kontroll.
Moderne konflikter fremstår stadig mer som «hybridkriger», der tradisjonelle og
«asymmetriske» virkemidler brukes om hverandre. Norge må settes i stand til å bedre
forstå og stå imot slik hybridkrigføring. 
88
Verden er inne i en teknologisk revolusjon som må forventes å ha store konsekvenser for
internasjonal sikkerhetspolitikk. Det vil også påvirke vårt eget forsvar og trusselbilder
vi vil måtte håndtere. Autonome våpen, cyberteknologi, posisjoneringsteknologi, nye
materialer og biologiske og medisinske gjennombrudd vil som i tidligere industrielle
revolusjoner også sterkt forandre måten kriger og konflikter utføres på. Slike nye våpen
kan bli tatt i bruk også av ikke-statlige aktører. For et land som Norge har dette både
forsvars- og nedrustningspolitiske konsekvenser. Arbeiderpartiet vil ta initiativ til tettere
internasjonalt samarbeid for å bidra til et sterkere regelverk på dette området.
Sikkerhetspolitisk blir de nordiske landene vevet stadig tettere sammen. Vi mener
det fremdeles er et uutnyttet potensial i et nordisk samarbeid om sikkerhets- og
forsvarspolitikk.
ARBEIDERPARTIET VIL:
• Styrke forsvarsevnen i tråd med den vedtatte langtidsplanen, og slutte opp
om målsettingene fra NATO-toppmøtet i 2014 om at medlemslandene gradvis
øker sine forsvarsbudsjetter opp mot 2 prosent av BNP innen et tiår, og at nye
investeringer i Forsvaret utgjør minst 20 prosent av de årlige forsvarsbudsjettene
• Sikre et forsvar med langsiktig balanse mellom oppgaver, struktur og økonomi
• Fortsette moderniseringen av Forsvaret med relevante og gjensidig forsterkende
kapasiteter innen land-, sjø- og luftmakt
• Vie særlig oppmerksomhet til utviklingen av en moderne, slagkraftig og mobil
landmakt – inkludert helikopterstøtte for Hæren basert på Bardufoss – med evne
til egenbeskyttelse og kapasitet til å håndtere både tradisjonelle og nye trusler.
Heimevernet har i denne sammenhengen en viktig rolle, og må tilføres mer
ressurser
• Ivareta Andøy-samfunnet gjennom bl.a. omstillingsmidler, statlige investeringer
i infrastruktur og sikring av videre drift for Andøya Space Center/Andøya Test
Center
• Sikre oppdaterte sivile og militære beredskapsplaner som møter vår tids
trusselbilder, våre allianseforpliktelser og nye sikkerhetsutfordringer, herunder
risikoen for hybridkrigføring
• Ta på alvor en teknologisk utvikling der autonome våpensystemer får en stadig
mer fremtredende plass
• Sikre mangfold i kompetansesammensetningen og øke kvinneandelen i Forsvaret
• Ivareta våre veteraner før, under og etter tjeneste, med spesiell vekt på
helsemessig og sosial oppfølging, økonomisk sikkerhet og støtte til pårørende
• Forsterke det nordiske forsvarssamarbeidet som et supplement til NATO-alliansen
og ta initiativ til en nordisk forsvarskommisjon
FRED OG SIKKERHET
Ustabilitet preger Europas nabolag. Sårbare, autoritære og ikke-fungerende stater
er arnested for krig og konflikt, humanitære lidelser, radikalisering og ekstremisme.
Terrororganisasjonen IS rammer sivilbefolkningen i Midtøsten og utfordrer vår sikkerhet
gjennom terroranslag mot uskyldige sivile i Europa. Det kreves et bredt sett av virkemidler
for å møte disse truslene. Norge må bidra til kampen mot ekstremisme og terror. Det
viktigste virkemiddelet for å hindre humanitær lidelse og flukt er å bilegge væpnede
konflikter. Seksuell vold er en integrert del av krigføring, både gjennom strategisk bruk
av voldtekt og som en metode for å destruere sosiale normer. På sikt er statsbygging
løsningen for sårbare stater.
Fred og sikkerhet sikres best gjennom et forutsigbart internasjonalt samarbeid basert på
folkeretten. NATO er ankerfestet for norsk sikkerhetspolitikk innenfor den overordnede
rammen av FN. Arbeiderpartiet ser NATO både som en politisk og en militær allianse.
Debatten om hvordan freden best sikres i det nordatlantiske området, er en viktig del 
89
av vår NATO-politikk. Det er også et mål at NATOs samlede militære evne opprettholdes
og styrkes, ikke minst gjennom tettere samarbeid om anskaffelser, øvelser og
doktrineutvikling.
Arbeidet med å støtte opp under FNs rolle for fred og sikkerhet, blant annet gjennom
bidrag til FNs fredsoperasjoner, trygger også vår sikkerhet.
Naboskapet til Russland skal være preget av samarbeid og dialog, fasthet og
forutsigbarhet. Vi må stå sammen med våre allierte og europeiske partnere i møte med
brudd på folkeretten. Samtidig må vi særlig hegne om samarbeidet i nord, som har bidratt
til lavspenning i nordområdene.
Atomvåpen utgjør en trussel mot menneskehetens eksistens, men arbeidet for
nedrustning og ikke-spredning har nærmest stoppet opp. Det endelige målet bør være en
verden uten kjernevåpen. Den internasjonale ikkespredningsavtalen NPT må følges opp.
Det må legges press på atommaktene for at de skal ruste ned. Arbeidet for nedrustning
trenger nå initiativ og retning.
Ny teknologi vil skape nye, helt eller delvis selvstyrte våpensystemer, blant annet
dronebaserte våpen. Slike nye våpen kan bli tatt i bruk også av ikke-statlige aktører.
Disse nye truslene må håndteres og reguleres gjennom internasjonale regler.
ARBEIDERPARTIET VIL:
• Aktivt delta i kampen mot internasjonal terrorisme
• At norsk deltakelse i væpnede internasjonale operasjoner skal forankres i FNmandat
eller anerkjent folkerettslig grunnlag
• Styrke den norske innsatsen for fred og forsoning, gjennom nye initiativ,
gjennomgang av erfaringene fra de siste tiår og samarbeid med likesinnede land
og aktører
• Ha som mål når det gjelder våpeneksport, å innføre sluttbrukererklæring fra alle
land, og arbeide for at dette blir norm i NATO
• Arbeide for balansert og gjensidig atomnedrustning innenfor rammen av
ikkespredningsavtalen NPT med et langsiktig mål om et internasjonalt forbud mot
kjernevåpen
• Øke norske bidrag til FN-operasjoner
• Bringe det internasjonale våpenkontroll- og nedrustningsarbeidet videre, og ta
nødvendige initiativ for å regulere utvikling og bruk av hel- og halvautonome
våpensystemer og annen ny teknologi som kan utfordre grunnleggende
prinsipper i krigens folkerett
• Arbeide for at kvinner som blir utsatt for seksuell vold eller voldtekt, sikres
muligheten til aborttjenester og oppfølging også i krigssoner
• At Norge inntar en lederrolle innen fjerning av krigsetterlatenskaper og
opprydding av våpenlager i sårbare stater på vei ut av konflikt
INTERNASJONALT SAMARBEID OG RETTIGHETER
Arbeiderpartiets utenrikspolitikk skal ivareta norske interesser og er forankret i våre
grunnleggende sosialdemokratiske verdier: frihet, internasjonal solidaritet og samarbeid,
demokrati, menneskerettigheter og bærekraftig utvikling. Vi er en del av et fellesskap
på tvers av landegrensene. Våre mål for vårt eget samfunn kan best realiseres dersom vi
bidrar til å sikre internasjonale normer, organisasjoner og kjøreregler. Norge skal være et
aktivt og gjenkjennelig medlem av det internasjonale samfunnet.
Globale utviklingstrekk påvirker samfunnsutviklingen og rammene for vår politikk her
hjemme. Verdens økonomiske tyngdepunkt og sentrum for politisk makt flyttes. En åpen
verdenshandel har bidratt til at millioner av mennesker har kommet ut av fattigdom.
Samtidig legger kapitalflyt og handel press på tradisjonelle rettigheter og skaper nye 
90
ulikheter. Skatteinntekter for fellesskapsløsninger unndras. Forskjeller i inntekt og
velstand er økende. Digitalisering og ny teknologi skaper både muligheter og utfordringer
knyttet til økonomisk vekst, arbeidsmarked og fordeling. Klimautfordringene er en global
trussel og Paris-avtalen krever global oppfølging og finansiering.
Etter andre verdenskrig har Norge som et lite land med en åpen økonomi hatt stor
fordel av et sterkt multilateralt samarbeid basert på folkeretten. Vi vil arbeide for å
ivareta og styrke FNs rolle og legitimitet. Samtidig må FN-systemet og andre globale
samarbeidsaktører stadig oppdateres for å avspeile dagens virkelighet.
Viktige verdier som likestilling og arbeidstakerrettigheter er under press. Det samme
gjelder ytringsfrihet og trosfrihet. Arbeidet for å fremme frihet, demokrati, feminisme og
de universelle menneskerettighetene er fortsatt en prioritert oppgave. Diskriminering
og undertrykking av kvinner må fremdeles bekjempes. I takt med økende internasjonal
konkurranse og økonomisk vekst i mange utviklingsland må vi bidra til at også
arbeidstakerrettighetene blir styrket. FNs arbeidsorganisasjon ILO har spilt en viktig rolle
i å sette normer og standarder, og vi vil nå særlig rette innsatsen mot at disse normene
etterleves, i et nært samarbeid med fagbevegelsen. Et levende demokrati trenger også et
aktivt sivilsamfunn for å utfordre og stille myndigheter til ansvar for politiske beslutninger.
ARBEIDERPARTIET VIL:
• Fremme multilateralt samarbeid og bidra til å styrke FN og de multilaterale
organisasjonenes rolle og gjennomføringsevne
• Gjennom våre bidrag til FN-organisasjonene arbeide for bedre samordning mellom
sektorene og for å flytte mer av aktiviteten ut i felt
• Gå inn for en grunnleggende reform av FNs sikkerhetsråd slik at det speiler
dagens globale maktforhold på en bedre måte
• Sikre Norge en plass i FNs sikkerhetsråd for perioden 2021–2022
• Styrke kvinners økonomiske, politiske, sosiale og kulturelle rettigheter, herunder
utdanning, arbeid, helse og reproduktive rettigheter, samt kvinners deltakelse i
fredsforhandlinger og i forsoningstiltak, i ledelse av samfunnsinstitusjoner og i
beslutningsprosesser
• Ta et internasjonalt ansvar for å styrke arbeidet mot menneskehandel
• Forsvare og styrke WTO og det regelverket som legger til rette for
verdenshandelen, i en tid der disse utfordres fra mange hold
• Styrke arbeidstakerrettigheter globalt gjennom vår utenriks-, handels- og
utviklingspolitikk og sikre gjennomføring av ILOs kjernekonvensjoner
• Forsvare og fremme de universelle menneskerettighetene, og en verden fri fra
forfølgelse, tortur og dødsstraff
• Arbeide internasjonalt for å bekjempe diskriminering basert på seksuell legning
• Styrke innsatsen for å sikre barns rettigheter
• Fremme rettighetene til barn med fysiske og psykiske utviklingshemninger,
bekjempe diskriminering og arbeide for å gi dem tilgang til utdanning
• Ta globalt lederskap i arbeidet for å sikre «havets helse», og bekjempe
forurensing i havet
HUMANITÆR BISTAND OG MIGRASJON
Omfattende og økende migrasjon vil sette preg på internasjonal politikk i de kommende
tiårene. Under ligger grunnleggende årsaker: krig og konflikt, klimaendringene,
manglende sosial og økonomisk utvikling og økende forskjeller. Det er naboland i
konfliktregioner som mottar det største antallet flyktninger, bærer de største byrdene,
og har det største behovet for hjelp. Forholdet mellom humanitær innsats og langsiktig
utvikling må gjennomgås på nytt, og samspillet mellom humanitære organisasjoner og
andre sektorer, som lokalt næringsliv, må styrkes. 
91
Norge er tett knyttet til det europeiske samarbeidet. Det er viktig at Europa enes om
et system for effektiv yttergrensekontroll. Europas nabolag er også vårt. Det gir ikke
grunnlag for bærekraftige og langvarige løsninger at enkelte europeiske land stenger sine
grenser og ikke ønsker å delta i samlende løsninger om en mer rettferdig byrdefordeling.
ARBEIDERPARTIET VIL:
• Sikre at Norge er en stor og effektiv bidragsyter av humanitær bistand, og
arbeide aktivt for å forbedre koordineringen og responsevnen i det internasjonale
humanitære systemet, samt drøfte på nytt grenseoppgang mellom humanitær
sektor, langsiktig bistand og øvrige aktører
• Styrke humanitær- og utviklingsbistand overfor sårbare stater og bidra til å sette
disse bedre i stand til selv å ivareta egne innbyggeres sikkerhet og velferd
• Styrke innsatsen mot menneskehandel og kriminelle nettverk som utnytter
flyktninger
• Styrke den humanitære innsatsen i nabolandene til konfliktområder
• Mobilisere internasjonal støtte for å styrke beskyttelsen av hjelpearbeidere og
helsetilbud i krig og konflikt
• Arbeide for at det også settes inn langsiktige tiltak, særlig innen helse, arbeid og
utdanning, overfor flyktninger
• Arbeide for å fremme løsninger knyttet til kvoteflyktninger, med trygg overførsel
fra konfliktområdene
• Arbeide for felles europeiske tilsvar på flyktningkrisen, basert på solidaritet,
ansvar og bærekraft
• Arbeide for å opprettholde og styrke Schengen-samarbeidet
• Fjerne dagens aupair-ordning og erstatte den med en ordning som gir reell
kulturutveksling. Norge bør ratifisere ILO-konvensjon nummer 189 om tjenester i
hjemmet
UTVIKLINGSPOLITIKK
Norsk utviklingspolitikk skal ha som mål å utjevne ulikhet gjennom å bygge ned
urettferdige strukturer. Hovedveien ut av fattigdom går gjennom økonomisk vekst,
jobbskaping og rettferdig fordeling innenfor rammen av stabile stater. Bistandens relative
betydning for utviklingslandene blir stadig mindre. Overføringer, investeringer og handel
utgjør i dag langt større pengestrømmer. Vår løsning er solidaritet, ikke veldedighet.
Endrede rammebetingelser stiller økte krav til vår evne til å prioritere. Vi vil satse
på områder hvor norsk kompetanse, erfaring og teknologi kan komme til nytte for
utviklingslandene, som oljeforvaltning, fornybar energi og fiskeri. Vi må vise at vi
forstår utviklingslandenes egne prioriteringer, samtidig som vi erkjenner at bistanden
har størst effekt når den rettes inn mot land som viser reell vilje til å hjelpe seg selv.
Bistandsavhengighet må ikke bli et substitutt for god lokal styring. Den globale enigheten
om FNs bærekraftmål, målene for finansiering for utvikling og klimaavtalen i Paris utgjør
en plattform for vår utviklingspolitikk.
Anstendig arbeid gir utviklingsland evnen til å skape velferd gjennom skatteinntekter
og rettferdig inntektsfordeling. Et lønnsomt næringsliv skaper jobber, men forutsetter
investeringer og rettferdige handelsvilkår. For at næringslivet i utviklingsland skal bli
konkurransedyktig, må befolkningen ha kompetanse. Sårbare grupper må sikres tilgang
til skole og utdanning. I en tid med internasjonal arbeidsdeling og stadig omstrukturert
arbeidsliv er arbeidstakere i sårbare stater og fattige land spesielt utsatt for utnytting.
Utviklingspolitikken skal derfor bygge opp rundt et anstendig arbeidsliv. Rettferdig
fordeling er ikke bare et viktig politisk og sosialt mål, men har også vist seg som det
beste grunnlag for varig, inkluderende og bærekraftig vekst. 
92
Like rettigheter og fordeling av makt og ressurser gjennom pålitelige institusjoner er
bærebjelkene i et demokrati. Vi vil styrke rettighetene til å organisere seg og delta
gjennom sivilsamfunnet. Maktbalansen nord–sør må utfordres. Organisasjoner i Norge
bør i større grad overlate makt og myndighet til organisasjonene i sør. Økonomiske
ressurser og økonomisk kompetanse bør flyttes nærmere bistandsmottakerne.
Gjennom statsbygging må offentlig sektor i utviklingslandene settes i stand til selv å
levere blant annet helse- og utdanningstjenester. Bredt anlagt og rettferdig skattlegging
er viktig for å styrke myndigheters ansvarlighet overfor befolkningen, og for egen evne
til å fremme sosial og økonomisk utvikling. Vi vil bidra til å styrke mottakerlandenes
kapasitet til å innhente skatteinntekter til fellesskapet. Skal et land ha mål om å klare seg
selv, er et fungerende skattesystem med en bred skattebase uunnværlig.
ARBEIDERPARTIET VIL:
• Holde fast ved at norsk bistand skal utgjøre minst 1 prosent av brutto
nasjonalinntekt, og rette oppmerksomheten mot innretning og effekt av
bistanden
• Stille klare og etterprøvbare krav til mottakerne av norsk bistand
• Stille krav om regelmessig evaluering og dokumentasjon av oppnådde resultater
for å sikre kunnskapsbasert bistand
• Prioritere næringsutvikling, sysselsetting og anstendig arbeid i
utviklingsbistanden innenfor rammen av organisert arbeidsliv
• Fortsatt være en pådriver for utvikling av målrettede og effektive internasjonale
mekanismer for utvikling, etter mal fra opprettelsen av blant annet GAVI og det
globale fondet for AIDS, tuberkulose og malaria. Vi ønsker flere løsninger der
offentlig støtte til utvikling utløser private bidrag
• Videreføre satsingen på å sikre universell tilgang til skole og utdanning
• Styrke institusjonsbygging og bærekraftige skattesystemer gjennom «Skatt for
utvikling»-programmet
• At initiativet for ren energi skal videreutvikles og integreres i klimasatsingen i
utviklingsbistanden
• At sårbare og marginaliserte grupper skal prioriteres ved å integrere tiltak for
disse på alle områder innenfor utviklingspolitikken
• Støtte opp under sivilsamfunnsaktører i utviklingsland og utfordre maktbalansen
mellom nord og sør
• Sikre at en større andel av ressursene ikke blir igjen i Norge, og at faglig
kompetanse bygges så nær målgruppene som mulig
• At utviklingspolitikken vår skal bidra til å utjevne forskjeller i samfunnet, og på
den måten redusere fattigdom
• Gjennom vår utviklingspolitikk fremme demokrati, godt styresett,
menneskerettighetene, likestilling og rettferdig fordeling
• Styrke utviklingsbistanden overfor sårbare stater og utviklingsland som huser
et stort omfang av flyktninger, med særlig vekt på arbeid, helse, utdanning og
demokratisk utvikling
• Videreføre satsingen på å redusere barnedødelighet og for bedre mødrehelse,
styrke primærhelsetjenesten i utviklingsland og prioritere jenters og kvinners
helse
• Være en global pådriver for kvinners rett til prevensjon og abort
• Ta initiativ til en reform av bistandsforvaltningen for å forbedre arbeidsdeling,
styring og resultatmåling av utviklingspolitikken
• At Norge skal være en tydelig stemme og arbeide aktivt mot vann- og landran i
utviklingsland
93
HANDEL, KAPITALFLYT OG ØKONOMISK SAMARBEID
Økt global kapitalflyt og handel krever mer internasjonalt samarbeid. Arbeiderpartiet
vil prioritere å trygge rettigheter, bekjempe ulikhet og sikre skatteinntekter for
fellesskapsløsninger.
Forhandlingene innenfor den internasjonale handelsorganisasjonen WTO har stagnert.
Samtidig fremforhandles store regionale handelsavtaler. WTO må sikres en sentral rolle i
å sette rammer for verdenshandelen. Regionale og flernasjonale handelsavtaler må sikre
grunnleggende standarder og rettigheter.
Skatteunndragelse er ikke bare med på å svekke tilliten og legitimiteten til
skattesystemet, men fører også til en høyere skattebelastning for vanlige folk og
undergraver nasjonalstaters evne til å finansiere velferd. Et langt sterkere internasjonalt
samarbeid må til for å stenge mulighetene for skatteunndragelse, og for å oppdage det
når det foregår. Arbeiderpartiet vil bidra til dette gjennom multilaterale organisasjoner,
men også gjennom samarbeid mellom partene i arbeidslivet. Et økt skattegrunnlag er
også en forutsetning for å styrke sårbare stater og gjøre land mindre bistandsavhenginge.
Innenfor handelen med tjenester legger Arbeiderpartiet vekt på TISA-avtalens betydning
for norsk verdiskaping og sysselsetting. Dette er viktig for norske arbeidsplasser og
teknologiutvikling. Det internasjonale tjenestemarkedet er stort, og vi har offensive
interesser knyttet til at norske tjenesteprodusenter får økt tilgang til det globale
markedet. Det er en forutsetning at avtaler om handel med tjenester ikke svekker det
politiske handlingsrommet knyttet til kontroll og styring med offentlige tjenester og
velferdstilbud. Dette gjelder også muligheten for gjennom politiske vedtak å gjeninnføre
offentlig eierskap og styring i sektorer som tidligere har vært privatisert.
ARBEIDERPARTIET VIL:
• Arbeide for å styrke WTOs rolle
• Arbeide for at regionale og flernasjonale handelsavtaler tar inn grunnleggende
standarder og rettigheter, som også kan bygges inn i globale handelsavtaler i regi
av WTO
• At Norge inntar en ledende rolle i det internasjonale arbeidet for å bekjempe
ulovlig kapitalflyt og skatteunndragelse
• Utvide de etiske retningslinjene for Statens pensjonsfond utland til å inkludere
krav til åpenhet og rapportering fra flernasjonale selskaper. Selskaper med grove
mangler i sin rapportering bør ekskluderes
• Kreve at avtaler om tjenestehandel ikke legger hindringer for å regulere forhold
som forbrukerbeskyttelse, helse, sikkerhet, miljø og arbeidstakerrettigheter
EUROPA OG NORDEN
Europeiske land er Norges viktigste politiske og økonomiske partnere. Mange av dem
er våre allierte i NATO. På sentrale områder som handel, miljø og klima, energipolitikk og
migrasjon og asyl fremmes våre interesser best gjennom å samarbeide med andre land i
Europa.
Gjennom mer enn 20 år har EØS-avtalen vært en god plattform og sikret våre brede
økonomiske interesser i samarbeidet med EU. Dette har vært en god periode for norsk
nærings- og arbeidsliv. På tross av skjerpet konkurranse har vi opplevd en rekordhøy
vekst i sysselsetting og reallønn, fortsatt stabil lønnsfordeling og en sterk vekst i
offentlige tjenester. Avtaleverket er styrket og trepartssamarbeidet er videreført. I det
store bildet har vi bevart og videreutviklet vår samfunnsmodell. EØS-samarbeidet og
den store arbeidsinnvandringen til Norge har imidlertid også bidratt til flere utfordringer
for arbeidslivet, som det krever kraftfulle politiske tiltak å motvirke. En koordinert
lønnsdannelse med brede tariffavtaler er et sentralt element for denne modellen og for et
velfungerende arbeidsmarked i Norge. En tydelig markering av dette standpunktet er en
viktig del av vår aktive politikk overfor EU.
94
Arbeiderpartiet er tilhenger av et sterkt politisk samarbeid i Europa. Ved to tidligere
folkeavstemninger har vi derfor anbefalt å si ja til norsk medlemskap. Samtidig er det hos
oss rom for ulike syn i EU-spørsmålet. Dersom et medlemskapsspørsmål skulle bli aktuelt,
skal det være gjenstand for ny landsmøtebehandling i Arbeiderpartiet.
Den nordiske modellen har vist seg både robust og fleksibel, også i internasjonale
økonomiske nedgangstider. Vi vil videreutvikle den nordiske modellen, trygge
velferdsstaten, styrke trepartssamarbeidet og gjennomføre kraftfulle tiltak for å hindre
sosial dumping og sikre et velfungerende og inkluderende arbeidsliv.
Det nordiske samarbeidet har lang tradisjon for sterk folkelig forankring. De nordiske
landene har nå et felles energihjemmemarked. Det bør tas nye politiske initiativ for
fortsatt nordisk samarbeid på områder der vi kan styrke den nordiske regionens stilling i
Europa, også på det sikkerhetspolitiske området.
ARBEIDERPARTIET VIL:
• Bidra aktivt til inkluderende vekst i Europa, og arbeide for å styrke det europeiske
samarbeidet
• Stå tydelig opp for verdiene av et åpent, samarbeidende og nært sammenknyttet
Europa i en tid der nasjonalisme, proteksjonisme og fremmedhat er på fremmarsj
• Utnytte handlingsrommet i EØS-avtalen maksimalt gjennom tidlig medvirkning
i beslutningsprosessene, og ved å gjennomføre politiske tiltak for et seriøst og
organisert arbeidsliv
• Styrke arbeidsinnvandrernes rettigheter på arbeidsmarkedet og legge til rette for
at flere organiserer seg
• Arbeide for å styrke EØS-fondet for anstendig arbeidsliv
• Styrke det nordiske samarbeidet i Europa, og ta flere felles nordiske globale
initiativ.
• Ta nye skritt i å utvide og fordype det nordiske samarbeidet på sentrale områder
knyttet til moderne økonomi, miljøteknologi, klimapolitikk, infrastruktur og
reformer innen utdanning og forskning
• Fortsette å bruke vårt fulle medlemskap i Det europeiske sosialdemokratiske
partiet (PES) til å fremme våre syn på Europas utvikling
NORDOMRÅDENE
Industri og næringsutvikling
Nordområdene er en arena for store ambisjoner med muligheter for hele landet. I det
neste kapitlet i nordområdesatsingen er verdiskaping, infrastruktur, kunnskap, ny
teknologi og havrommet sentrale elementer. Kunnskap skal være grunnlaget for de
valgene som gjøres i nordområdene. Utgangspunktet skal være de naturgitte fortrinnene i
nord og de sterke kunnskapsklyngene.
Utnyttelse av naturressurser på land og til havs, energi, maritim virksomhet og nye
næringer basert på marine og landbaserte ressurser blir stadig viktigere. Folk og samfunn
er de viktigste byggesteinene i nordområdepolitikken. Livskraftige lokalsamfunn er en
forutsetning for at dette kan skje på en bærekraftig måte, som ivaretar miljø, klima og
urfolk. Utnyttelse av ressursene i nord skal gi størst mulig regionale ringvirkninger, slik at
nordområdepolitikken legger grunnlaget for fremtidens arbeidsplasser. Strategien skal
gjøre det attraktivt for ungdom i nord å velge jobber i nord.
Nordområdene er rike på naturressurser og har et betydelig overskudd av fornybar
energi, med store muligheter for å øke produksjonen. Norge er alene i verden om å ha et
arktisk landbruk. Det kreves forskning og innovasjon for å kunne utnytte mulighetene og
potensialet som ligger i dette.
95
Vi vil satse på industri i nord. Havet, landbruket, skogressursene, mineralforekomster,
vann- og vindkraft gir store industrielle muligheter. Naturressurser i kombinasjon med
teknologi og høy kompetanse gir store muligheter for fremtiden. Norge har en sterk
industrikultur. Når vi bygger videre på dagens kompetanse, infrastruktur og teknologi,
kan rask omstilling og redusert risiko bli et fortrinn i utviklingen av eksisterende og
ny industri. Samspillet mellom de store industribedriftene og leverandørindustrien er
avgjørende for å utvikle fremtidens industri. Vi vil legge til rette for industriell utnyttelse
av vannkraftressursene i Norge da dette gir høyere verdiskaping og sysselsetting enn
eksport alene.
Infrastrukturen til og fra nordområdene må legges til rette for eksport av våre viktige
råvarer som fisk og mineraler, og sikre miljøvennlige alternativer for transport. Vi vil satse
på infrastruktur som kan bidra til ny industriutvikling.
Samtidig kommer klimaendringene raskere og kraftigere i nordområdene. Norge skal
derfor ha en ledende rolle innen forskning på miljø og klima. De sterke fagmiljøene på
feltet i nord skal videreutvikles.
Svalbard er Norges nordligste region, øygruppen ligger strategisk plassert i
nordområdene og har en godt utbygd infrastruktur gjennom bosettingene i Longyearbyen
og Ny-Ålesund. Dette gir Norge et strategisk fortrinn på mange områder i Arktis.
Smeltende is blottlegger store økonomiske verdier, havområdene blir mer tilgjengelige
og havets biomasse trekker nordover. I et sårbart og isolert område må politikken legge
til rette for at de norske bosettingene, næringslivet og myndighetene får den nødvendige
forutsigbarheten innenfor en streng, men nødvendig miljøforvaltning.
ARBEIDERPARTIET VIL:
• Sørge for en konsekvent suverenitetshevdelse og miljøovervåkning i
nordområdene blant annet gjennom Kystvakten og Forsvarets nærvær og
overvåkning, og imøtekomme fremtidens beredskaps- og sikkerhetsbehov i
Arktis
• Styrke kunnskapsmiljøene, og sikre god arbeidsdeling mellom universitetene i
nord og mer samspill med alle relevante kunnskapsmiljøer i nord og internasjonalt
• Videreutvikle etablerte industriklynger og kraftforedlende industri
• Bidra til at kraftforedlende digitalindustri kan etableres i nord
• Legge til rette for at utvikling av petroleumsnæringen i nordområdene gir større
ringvirkninger og flere oppdrag til nordnorsk næringsliv
• Satse på fornybar energi i nord
• Sikre videre vekst i havbruksnæringen innenfor bærekraftige rammer
• Bidra til at flere industriarbeidsplasser i nord utvikles i grønne næringer
• Utvikle en tydelig reiselivspolitikk for nordområdene
• Støtte opp om miljøer for bruk og videreutvikling av ny teknologi
• Ha en strategisk satsing på verdiskaping i og kunnskap om havrommet
• Utarbeide en ny handlingsplan for nordområdene etter modell av «Nye
byggesteiner i nord» fra 2008
• Opprette et nytt romteknologiprogram for utvikling av ny teknologi og
teknologioverføring, og utvikle Norge til å bli den ledende romnasjonen i Arktis
gjennom å videreføre og styrke klyngedannelsen rundt rom- og jordaktivitet som
er utviklet i nord
• Basert på en gjennomgang av tilgjengelig teknologi, ta en beslutning om hvordan
fremtidens energibehov på Svalbard skal dekkes
• Legge til rette for helårsarbeidsplasser i reiselivsnæringen
96
• For å trygge befolkingen og oppnå et fortsatt norsk solid familiesamfunn i
Longyearbyen, må bosetningen sikres mot de ulike naturfarene som truer store
deler av bebyggelsen
• Utvikle en tydelig reiselivspolitikk for nordområdene
Internasjonal dimensjon
Vi vil gjenreise nordområdene som Norges viktigste strategiske satsingsområde i
utenrikspolitikken. Vi vil at Norge igjen setter nordområdene på den nasjonale og
internasjonale dagsorden. Den internasjonale dimensjonen av nordområdepolitikken
må utvikles videre, blant annet gjennom en aktiv deltakelse i Arktisk råd og
Barentssamarbeidetsom er de viktigste internasjonale organene for samarbeid i
nordområdene.
Vårt forhold til Russland må fortsatt være basert på fasthet, forutsigbarhet og
langsiktighet. Når forholdene ligger til rette for det, må forbindelsene med Russland
videreutvikles for å styrke naboskapspolitikken, folk-til-folk-samarbeidet, økonomisk,
energi- og industrisamarbeid og den felles innsatsen for å løse miljøutfordringene, for
å sikre fortsatt fred og stabilitet i nordområdene. Samtidig bør nordområdepolitikken i
større grad også bli en del av det nordiske samarbeidet, ved å styrke samarbeidet med
det nordlige Sverige og Finland gjennom infrastruktur, næringsliv, arbeidsliv og forsvar.
Skipsfarten i nord er økende. Om lag 80 prosent av all maritim aktivitet i nord skjer i
norske farvann. God sikkerhet og beredskap krever både sivilt og militært nærvær og et
godt sivil-militært samarbeid. Vi vil sikre at Norge tar sin del av ansvaret gjennom en god
søk- og redningsberedskap i regionen.
ARBEIDERPARTIET VIL:
• Arbeide for at Arktisk råd utvikles videre, med fokus på bærekraftig
næringsvirksomhet, sterkere lokal og regional innflytelse, en mer aktiv rolle i
møtet med klimautfordringene og et økt engasjement knyttet til havrommet
• Styrke samarbeidet med Sverige og Finland i nord
• Videreutvikle det internasjonale og interregionale Barentssamarbeidet
• Videreutvikle det norsk-russiske samarbeidet i Barentsregionen med særlig vekt
på folk-til-folk-samarbeidet, kulturutveksling, utdanningssamarbeid og samarbeid
om næringsutvikling
• Inkludere Asia i den strategiske tenkningen om nordområdene